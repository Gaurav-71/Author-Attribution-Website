ಆಕಾಶ ಬುಟ್ಟಿ ಮತ್ತು ಏಣಿ
ಸೆಕ್ರೆಟರಿ ಸಂಜೀವಯ್ಯನ್ನ ವರ್ತನೆ ಕಂಡರೆ ನನಗೆ ಮೊದಲಿನಿಂದಲೂ ಅಷ್ಟಕ್ಕಷ್ಟೆ.
ಹಾಗೆ ನನಗೊಬ್ಬನಿಗೇ ಅಲ್ಲ, ಮೇನೇಜರ್ಗಿಂತ ಕೆಳಗಿನ ಬಹುತೇಕ ಅಧಿಕಾರಿಗಳಿಗೂ ಸಹ.
ಅವನೊಂದು ರೀತಿಯ ಪಿಸುಣಾತಿ ಮನುಷ್ಯ. ಮಾತಿನಲ್ಲಿ ನಯ, ನಡತೆಯಲ್ಲಿನ ಕನಿಷ್ಠ
ಸೌಜನ್ಯ- ಅವನಲ್ಲಿ ಕಳೆದು ಹೋದ ವಸ್ತುಗಳು. ದೊಡ್ಡ ಬಾಸ್ಗೇನೋ ಒಂದಿಷ್ಟು ಮರ್ಯಾದೆ
ಕೊಡುತ್ತಾನೆನ್ನಿ. ಕೆಳ ಅಧಿಕಾರಿಗಳ-ಕಾರ್ಮಿಕರ ಮೇಲೆ ಅದೇನೋ ಜಬರದಸ್ತು. ಅದರಲ್ಲೂ
ದಿನಗೂಲಿ ಕಾರ್ಮಿಕರೆಂದರೆ ಅವನ ದೃಷ್ಟಿಯಲ್ಲಿ ಎರಡು ಕಾಲಿನ ಕತ್ತೆಗಳು ! ಅವರಿಗೆಲ್ಲ
ಏಕವಚನ ಪ್ರಯೋಗವೇ. ಆ ಬಡಪಾಯಿಗಳ ಮನೆಯಿಂದ ಯಾವಾಗಲಾದರೂ ತುರ್ತು
ಕರೆ ಬಂದರೆ, ಅದನ್ನರಿಗೆ ಮುಟ್ಟಿಸುವ ಸೇವಾಧರ್ಮವೇ ಇಲ್ಲ. ‘ಫೋನಿರೋದು ಆಫೀಸ್
ಕೆಲಸಕ್ಕೆ, ಸ್ವಂತ ಕೆಲಸಕ್ಕೆ ಮೊಬೈಲಿಟ್ಕೋಬೇಕು’ ಅಂತ ಜೋರು ಮಾಡುತ್ತಾನೆ. ಈ ಬಗ್ಗೆ
ದೊಡ್ಡ ಬಾಸ್ಗೆ ಕೊಡುವ ದೂರೂ ಸಹ ನೀರಿನಂತೆ ಹೋಮ ಮಾಡಿದಂತೆಯೇ ! ‘ಆ ಹೈ
ಬಿ.ಪಿ. ಪೇಷೆಂಟ್ ಹತ್ರ ನೀವೇನ್ರಿ’ ಎಂದು ದೂರಿದವರಿಗೇ ದೂಷಣೆ !
ಸಂಜೀವಯ್ಯನಿಗೆ ಬದುಕುವ ತಂತ್ರವಂತೂ ಚೆನ್ನಾಗಿ ತಿಳಿದಿದೆ. ಪ್ರತಿ ಆರು ತಿಂಗಳಿಗೊಮ್ಮೆ
ಕಾನ್ಫಿಡೆನ್ಷಿಯಲ್ ರಿಪೋರ್ಟ್ ಎಂಬ ಕೀಲಿ ಕೈಯಲ್ಲಿ ಜೇಬಿನಲ್ಲಿರಿಸಿಕೊಂಡ ಬಾಸನ್ನು
ಕಂಡೊಡನೆಯೇ ಸೆಟೆದು ನಿಂತು, ಹೊಡೆಯುವ ಸೆಲ್ಯೂಟಿನ ಕಲೆಗೇ ಕೊಡಬೇಕು! ಮಾತಿನಲ್ಲಿ
ಅದೇನು ನಯ, ಭಯ, ಭಕ್ತಿ ! ಬಾಸ್ ಕುರ್ಚಿಯಲ್ಲಿರುವಷ್ಟ್ಟು ಕಾಲ ಇಡೀ ಇಲಾಖೆಯನ್ನು
ತಲೆಯಲ್ಲಿ ಹೊತ್ತು ಕೂಡುತ್ತಾನೆ. ಕಪಾಟಿನಲ್ಲಿರುವ ಫೈಲುಗಳನ್ನೆಲ್ಲ ಮೇಜಿನ ಮೇಲೆ
ಪೇರಿಸುತ್ತಾನೆ. ಪರ್ಸೊನಲ್ ಕಂಪ್ಯೂಟರ್ ಪರದೆಯಲ್ಲಿ ಏನನ್ನೋ ಕೆದಕುತ್ತ ಕಣ್ಣು-ಕೈಗಳ
ತರ್ಕ ಆರಂಭಿಸುತ್ತಾನೆ. ಬಾಸ್ ಹೊರಗೆ ಹೊರಡುವುದೇ ತಡ, ಷೇರು, ಇನ್ಷೂರೆನ್ಸ್,
ಪೋಸ್ಟಾಫೀಸ್ ಸೇವಿಂಗ್ಸು, ಮ್ಯೂಚುಯಲ್ ಫಂಡ್- ಅಂತ ಉಪವೃತ್ತಿಗೆ ಜಾರುತ್ತಾನೆ.
ಈಗಾಗಲೇ ಎರಡು ಮನೆ, ಇನ್ನೊಂದು ನಲವತ್ತು-ಅರವತ್ತರ ನಿವೇಶನ, ಲಕ್ಷಾಂತರ ರೂ.ಗಳ
1 7
ಪರಿವಿಡಿ
ಆಕಾಶ ಬುಟ್ಟಿ ಮತ್ತು ಏಣಿ
ಅಲೆಗಳಲ್ಲಿ…..
ಭವಿಷ್ಯಕ್ಕೊಂದು ಕನ್ನಡ
ವೇದಿಕೆ
ಬಾದಾಮಿಯ ಆತ್ಮಕಥೆ
ಏನೋ ಮಾಡಲು ಹೋಗಿ-
ನನ್ನಲ್ಲಿನ ಪತ್ತೇದಾರ
ಬದ್ಧತೆ ಎಂದರೆ…..
ಅವನದಲ್ಲದ್ದು
10.ಆದಿತ್ಯನ ಕ್ರಿಯಾಯೋಜನೆ
11.ಉಂಗುರ
ಆಕಾಶ ಬುಟ್ಟಿ ಮತ್ತು ಏಣಿ / ಆಕಾಶ ಬುಟ್ಟಿ ಮತ್ತು ಏಣಿ /
ಷೇರು, ಒಂದು ಸೆಕೆಂಡು ಹ್ಯಾಂಡ್ ಕಾರು- ಎಲ್ಲ ಇದ್ದರೂ ತೃಪ್ತಿಯ ನೆಲೆಯನ್ನೇ
ಕಂಡುಕೊಂಡಿಲ್ಲ. ಆಸೆಯ ಆಕಾಶ ಬುಟ್ಟಿ ಇನ್ನೆಷ್ಟು ಎತ್ತರಕ್ಕೆ ಹಾರಬೇಕೋ !
ನಾನು ಸೀನಿಯರ್ ಮೇನೇಜರ್ ಆದ ಹೊಸತರಲ್ಲೂ ಸಹ, ಎದುರಾದಾಗ ಅಪರಿಚಿತನಂತೆ
ಸರಿದು ಹೋಗುತ್ತಿದ್ದ ಸಂಜೀವಯ್ಯ ನನ್ನ ಅದಾವುದೋ ದುರ್ಬಲ ಮನಃಸ್ಥಿತಿಯಲ್ಲಿ
ಮೂವತ್ತು ಸಾವಿರದ ಇನ್ಷೂರೆನ್ಸ್ ಪೀಕಿದ್ದ. ಅಂದಿನಿಂದಲೇ ಇರಬೇಕು ನನ್ನನ್ನು ಕಂಡ
ಕೂಡಲೆ ಮುಖವರಳಿಸುವುದು, ಬಲಗೈಯೆತ್ತಿ ಗುಡ್ಮಾರ್ನಿಂಗ್ ಹೇಳುವುದು, ಆಗೊಮ್ಮೆ-
ಈಗೊಮ್ಮೆ ಮಾತಿಗೆ ತೊಡಗುವುದು – ಇವೆಲ್ಲ ಆರಂಭವಾದ್ದು. ಸಾಕಷ್ಟು ಒಳ್ಳೆಯ
ಕೆಲಸವಿರುವ ಮಗನಿಗೆ ಸೂಕ್ತವಾದ ಕನ್ಯೆ ದೊರೆಯುತ್ತಿಲ್ಲವೆಂದು ಕರುಬಿದ್ದು ಕೂಡ ಇತ್ತೀಚೆಗಷ್ಟೆ.
ನಮ್ಮ ಜಾತೀಲಿ ವ್ಯಾಪಾರಸ್ತರು ಜಾಸ್ತಿ. ಹೆಣ್ಣು ಮಕ್ಕಳಿಗೆ ಎಸ್ಸೆಸ್ಸೆಲ್ಸಿ ಅಂದ್ರೆ ಅದೇ ದೊಡ್ಡ
ಡಿಗ್ರಿ. ಅಪರೂಪಕ್ಕೆ ಡಿಗ್ರಿ-ಡಿಪ್ಲೋಮಾ ಮಾಡಿರೋ ಹುಡುಗೀರು ಅಂದ್ರೆ ನೋಡೋಕೆ ಈ
ಲಕ್ಷಣ – ಅಂತ ಬ್ರೀಫ್ಕೇಸ್ನಲ್ಲಿ ಇರಿಸಿಕೊಂಡಿದ್ದ ಐದಾರು ಫೋಟೋ-ಜಾತಕಗಳನ್ನು
ತೋರಿಸಿದ್ದ; ಒಂದು ಕುಳ್ಳು, ಇನ್ನೊಂದು ದಪ್ಪ, ಮತ್ತೊಂದು ಕಾಗೆ ಬಣ್ಣ- ಹೀಗೆ ಹೆಸರಿಟ್ಟಿದ್ದ.
ಈ ಐಟಿ-ಬಿಟಿ ಯುಗದಲ್ಲೂ ನಮ್ಮವರು ಎಷ್ಟು ಹಿಂದಿದ್ದಾರೆ ನೋಡಿ ಅಂತ ಲೊಚಗುಟ್ಟಿದ್ದ.
ನನ್ನ ಕಣ್ಣಿಗಂತೂ ಆ ಹುಡುಗಿಯರು ಪರವಾಗಿಲ್ಲ ಅನಿಸಿದರೂ, ಅವು ತಿಂಗಳಿಗೊಮ್ಮೆ
ತಪ್ಪದೆ ತರುವ ದೊಡ್ಡ ಪರ್ಸಿನವರಾಗಿರಬೇಕಲ್ಲಾ ಎಂದು ಮರುಕಪಟ್ಟಿದ್ದೆ.
ಹೀಗಿರಬೇಕಾದರೆ ಯಾವಾಗ ವರ್ಧಿನಿ ಎಂಬ ಕಮ್ಯುನಿಕೇಷನ್ ಎಂಜಿನೀಯರ್ ಇಲಾಖೆಗೆ
ಕಾಲಿಟ್ಟಳೋ ಅಂದಿನಿಂದ ನಮ್ಮ ಸೆಕ್ರೆಟರಿಯ ನಡತೆಯಲ್ಲಿ ಎಂಥದೋ
ಕ್ರಾಂತಿಯಾಗುತ್ತಿದೆಯೆಂದು ಅನಿಸತೊಡಗಿದ್ದು ನನಗೊಬ್ಬನಿಗೇ ಅಲ್ಲ. ನನ್ನ – ಆತನ
ಸಂಬಂಧ ಅನೂಹ್ಯ ರೀತಿಯಲ್ಲಿ ಬೆಳೆಯತೊಡಗಿದ್ದು ಅಚ್ಚರಿಯ ಸಂಗತಿಯೇ ಹೌದು.
ಪ್ರತಿ ತಿಂಗಳ ಮೊದಲ ವಾರ ಗೋಗರೆದು ಪಡೆದುಕೊಳ್ಳಬೇಕಾಗಿದ್ದ ಕಾಗದ – ಪೆನ್ಸಿಲ್ಲುಗಳು,
ಈಗ ತಾವಾಗಿಯೇ ನನ್ನ ಮೇಜಿನ ತಳಖಾನೆ ಸೇರುವಂತಾಗಿದೆ. ಬಾಸ್ ಕರೆಗಳನ್ನು
ಫೋನ್ ಮುಖಾಂತರವೇ ತಿಳಿಸುತ್ತಿದ್ದ ಮನುಷ್ಯ ಈಗ ಖುದ್ದಾಗಿ ನಾನಿರುವೆಡೆಗೇ ಬಂದು
ಕರೆಯುವಂತಾಗಿದೆ. ಉಳಿತಾಯ ಸಂಸ್ಥೆಗಳಿಂದ ಉಡುಗೊರೆಯಾಗಿ ಬರುವ ಕ್ಯಾಲೆಂಡರ್,
ಡಯರಿಗಳು ನನಗೂ ಸೇರುತ್ತವೆ. ಇಂಥ ಹೊಸತುಗಳು ಶುರುವಾಗುವುದಕ್ಕೂ, ನಾನು
ವರ್ಧಿನಿಯ ಗ್ರೂಪ್ ಲೀಡರ್ ಆಗಿರುವುದಕ್ಕೂ ನೇರವಾದ ಸಂಬಂಧವಿದೆಯೆಂದು ತಿಳಿಯಲು
ನನಗೆ ಕೆಲವು ತಿಂಗಳೇ ಹಿಡಿಯಿತು.
ದೇಶದಲ್ಲಿ ಉದಾರೀಕರಣ, ಖಾಸಗೀಕರಣಗಳು ಯಾವೊತ್ತು ಸರ್ಕಾರಿ ಉದ್ಯಮಗಳ
ಮೇಲೆ ದಾಳಿಗಾರಂಭಿಸಿದವೋ, ಅಂದಿನಿಂದ ಖಾಯಂ ಉದ್ಯೋಗಿಗಳ ಜಾಗಗಳನ್ನು
ಮೆಲ್ಲ ಮೆಲ್ಲನೆ ಗುತ್ತಿಗೆಯವರು ಆಕ್ರಮಿಸತೊಡಗಿದರು. ಇದಕ್ಕೆ ನಮ್ಮ ಕಾರ್ಖಾನೆಯೂ
ಹೊರತಾಗಲಿಲ್ಲ. ‘ಜಾಬ್ ಕನ್ಸಲ್ಟೆನ್ಸಿ ಸರ್ವೀಸಸ್’ ಎಂಬ ಮಧ್ಯವರ್ತಿ ಉದ್ಯೋಗ ಕೇಂದ್ರಗಳು
ದೇಶದ ಪ್ರಮುಖ ನಗರಗಳಲ್ಲೆಲ್ಲ ತಮ್ಮ ಜಾಲ ಹರಡಿಕೊಂಡಿವೆಯಷ್ಟೆ. ಎಂಜಿನೀಯರ್,
ಟೆಕ್ನಿಷಿಯನ್, ಕಂಪ್ಯೂಟರ್ ಆಪರೇಟರ್ ಅಂತಹ ತಾಂತ್ರಿಕ ಉದ್ಯೋಗಗಳಿಗೆ ಇರುವಂತೆ
ಕಛೇರಿ, ಕ್ಯಾಂಟೀನ್, ಟ್ರಾನ್ಸ್ಪೋರ್ಟ್, ಆಸ್ಪತ್ರೆಗಳಲ್ಲಿನ ಅ-ತಾಂತ್ರಿಕ ಕೆಲಸಗಳಿಗೂ ಮಧ್ಯವರ್ತಿ
ಕೇಂದ್ರಗಳು ತೆರೆದುಕೊಂಡಿವೆ. ಇಂತಹ ಹಂಗಾಮಿಗಳಿಂದ ಕೆಲಸ ತೆಗೆಯುವುದು ಕಾರ್ಖಾನೆಯ
ಆಡಳಿತವೇ ಆದರೂ, ಸಂಬಳ ಪಾವತಿಯು ಮಾತ್ರ ಮಧ್ಯವರ್ತಿಗಳ ಕೈಯಿಂದಲೇ. ಪದವೀಧರ
ಯುವಕ – ಯುವತಿಯರು ಇಂತಹ ‘ದಿನಗೂಲಿ’ಯನ್ನು ಇಪ್ಪತ್ತೈದು ದಿನಗಳಿಗೆ ಲೆಕ್ಕಹಾಕಿ,
ಆ ಮೊತ್ತವನ್ನೇ ‘ಕನ್ಸಾಲಿಡೇಟೆಡ್ ಸ್ಯಾಲರಿ’ ಅಂತ ಮರ್ಯಾದೆಯಿಂದ ಹೇಳಿಕೊಳ್ಳುತ್ತಾರೆ
! ಜೊತೆಗೆ ಜಾವಾ, ಸೀ ಪ್ಲಸ್ – ಪ್ಲಸ್, ಓಪೆಲ್, ವಿಂಡೋಸ್ – ಅಂತ ಯಾವ್ಯಾವುದೋ
ಸಂಜೆ ಕೋರ್ಸಿಗೆ ಸೇರುತ್ತಾರೆ. ವರ್ಷದೊಳಗೆ ಯಾವುದಾದರೊಂದು ಸಾಫ್ಟ್ವೇರ್
ಕಂಪೆನಿ ಸೇರಿಕೊಂಡು ಹಂಗಾಮಿ ಚಾಕರಿಗೆ ಸದ್ದಿಲ್ಲದೆ ಗುಡ್ ಬೈ ಹೇಳುತ್ತಾರೆ. ಫೋನ್
ಮೂಲಕ ತಿಂಗಳ ಸಂಬಳವು ‘ಥರ್ಟಿ ಪ್ಲಸ್ ಕೇ’, ‘ಫಾರ್ಟಿ ಪ್ಲಸ್-ಕೇ’ ಅಂತ ತಿಳಿಸಿದಾಗ
ಕೇಳುವ ಕಿವಿಗಳು ಬೆಚ್ಚಿ ಬೀಳುತ್ತವೆ. ‘ಮೂವತ್ತು ಹನ್ನೆರಡಲಾ’ ಎಂಬ ಸರಳ ಗುಣಾಕಾರಕ್ಕೂ,
ಕ್ಯಾಲ್ಕ್ಯುಲೇಟರ್ ಗುಂಡಿಗಳನ್ನೊತ್ತುವ ಈ ಯುವ ಜನಾಂಗವನ್ನು ಕಂಡು ‘ಛೆ, ನಾವೆಲ್ಲ
ಮೂವತ್ತು ವರ್ಷ ಮುಂಚೆಯೇ ಹುಟ್ಟಿ ಎಂತಹ ನಷ್ಟ ಮಾಡಿಕೊಂಡೆವು’ ಎಂದು ನನಗೂ
ಆರಂಭಕ್ಕೆ ಅನಿಸಿದ್ದುಂಟು.
ಸರ್ಕಾರಿ ಸ್ವಾಮ್ಯದ ಬೃಹತ್ ಉದ್ದಿಮೆಗಳೊಂದಿಗೆ ‘ಕನ್ಸಲ್ಟೆನ್ಸಿ’ ತೆರೆಯಲು ಕೆಲವು ಪ್ರಭಾವಿಗಳ
ಸಂಪರ್ಕವು ಅತ್ಯಾವಶ್ಯಕ. ಇಂತಹ ಒಂದು ಪ್ರಭಾವೀ ಸಂಸ್ಥೆ ‘ಕಮ್ ಕ್ಲೋಸ್ ಎಂಟರ್ಪ್ರೈಸಸ್’.
ಇದರ ಸಹ ಪಾಲುದಾರರೊಬ್ಬರು ನಮ್ಮ ಸೆಕ್ರೆಟರಿ ಸಂಜೀವಯ್ಯನ ದೂರದ ಸಂಬಂಧಿ
ಎಂಬುದು ಗಾಳಿ ಮಾತು. ‘ಕಮ್ ಕ್ಲೋಸ್…’ ಮೂಲಕ ನೇಮಕಗೊಂಡಿದ್ದ ಮೂವರು
ಪದವೀಧರರು ಐದಾರು ತಿಂಗಳಷ್ಟೆ ಇಲ್ಲಿದ್ದು ‘ಸರ್, ನಿಮ್ಮ ಟ್ರೈನಿಂಗು ನಮ್ಮ ಕೆರಿಯರ್ಗೆ
ತುಂಬಾ ಹೆಲ್ಪಾಯಿತು’ ಅಂತ ತುಟಿಬಿರಿದು ಟಾಟಾ ಮಾಡಿದ್ದರು.
ಅವರೆಲ್ಲ ಶ್ರೀಮಂತರ ಮನೆಯ ಹುಡುಗರು. ಅವರಿಗೆ ಇಲ್ಲಿ ಸಿಕ್ತಾ ಇದ್ದಿದ್ದು ಪಾಕೆಟ್
ಮನಿ ಅಷ್ಟೆ. ಪಬ್ಲಿಕ್ ಸೆಕ್ಟರ್ ಅನ್ನೋ ಟ್ರೈನಿಂಗ್ ಸೆಂಟರ್ನಲ್ಲಿ ಅವರಿಗಿದು ಸ್ಟಾಪ್-ಗ್ಯಾಪ್
ಕೆಲಸ ಅಷ್ಟೆ – ಎಂದು ಸೆಕ್ರೆಟರಿ ಹಗುರಾಗಿ ನುಡಿದದ್ದು ಅಲ್ಲಗಳೆಯುವ ಮಾತೇನೂ ಅಲ್ಲ.
ಆದರೆ ಮುಂದೊಂದು ದಿನ ‘ಶಂಕರ್ಜೀ, ವಾರದ ಹಿಂದೆ ಪ್ರಗ್ನೆನ್ಸಿ ರಜೆ ಸಿಗ್ಲಿಲ್ಲಾಂತ ರಿಸೈನ್
ಮಾಡಿ ಹೋದಳಲ್ಲಾ ವಸುಮತಿ, ಆ ವೇಕೆನ್ಸೀನ ಅರ್ಜೆಂಟಾಗಿ ಫಿಲಪ್ ಮಾಡ್ಬೇಕೂಂತ
ಜಿ.ಎಂ. ಈಗ ತಾನೇ ಫೋನ್ ಮಾಡಿದ್ರು’ ಅಂತ ಹೇಳಿದ್ದರಲ್ಲಿ ಆತನಿಗೇನೋ ಮುತುವರ್ಜಿ
ಇರುವಂತೆ ತೋರಿತು. ಎರಡು ಅರ್ಜಿ-ಬಯೋಡಾಟಾಗಳನ್ನು ನನ್ನ ಮುಂದಿರಿಸಿ ‘ಕೊಂಚ
ಗಮನಿಸಬೇಕು’ ಅಂತ ವಿನಯ ತೋರಿಸಿದಾಗ ಇವು ‘ಇನ್ಫ್ಲೂಯೆನ್ಸ್ ಕೇಸು’ಗಳೇ ಅನಿಸಿತು.
ಅರ್ಜಿಯಲ್ಲಿನ ಫೋಟೋಗಳನ್ನು ನೋಡಿ ‘ಸ್ಮಾರ್ಟಾಗಿ ಕಾಣಿಸ್ತಾರೆ. ಟೆಸ್ಟು-ಇಂಟರ್ವ್ಯೂನಲ್ಲಿ
ಚೆನ್ನಾಗಿ ಮಾಡಿದ್ರೆ ಖಂಡಿತ ಸೆಲೆಕ್ಟ್ ಆಗ್ತಾರೆ’ – ಎಂದೆ.
ಸೆಕ್ರೆಟರಿ ನಗುತ್ತ ‘ನೀವೊಳ್ಳೆ, ಅದೇನೋ ರ್ಯಾಂಕ್ ಸ್ಟೂಡೆಂಟಾದ್ರೆ ನಾನೂ ಒಂದ್ಮಾತು
8 9
ಆಕಾಶ ಬುಟ್ಟಿ ಮತ್ತು ಏಣಿ / ಆಕಾಶ ಬುಟ್ಟಿ ಮತ್ತು ಏಣಿ /
ಹೇಳ್ತೀನಿ ಅಂತಾರಲ್ಲ ಹಾಗಾಯಿತು, ನೀವು ಹೇಳೋದು. ಇದು ಜೆ.ಎಂ. ಕಡೆಯ
ಅಪ್ಲಿಕೇಷನ್ನು ತಿಳಿಯಿತೆ’ ಎಂದ. ಆ ಮಾತಿನಲ್ಲಿ ಬಿನ್ನಹವೂ ಇತ್ತು, ಎಚ್ಚರಿಕೆಯೂ ಇತ್ತು.
ಯಾವ ಹುತ್ತದಲ್ಲಿ ಯಾವ ಹಾವಿರುತ್ತದೋ !
ನಮ್ಮ ಇಲಾಖೆಯಲ್ಲಿ ಎ.ಜಿ.ಎಂ ಮೊದಲುಗೊಂಡು ಕನಿಷ್ಠ ಅಧಿಕಾರಿಯವರೆಗೆ ಒಂದು
ರೀತಿಯ ಕಾರ್ಯಕ್ಷಮತೆ, ಸತ್ಸಂಪ್ರದಾಯ ಇದೆ, ಕನ್ಸಲ್ಟೆನ್ಸಿ ಕಡೆಯಿಂದ ಬರುವ ಯಾವ
ಅಭ್ಯರ್ಥಿಯನ್ನೂ ಕಣ್ಣು ಮುಚ್ಚಿಕೊಂಡು ನೇಮಿಸಿಕೊಳ್ಳುವುದಿಲ್ಲ. ಉತ್ತಮ ಪದವಿ
ಅಂಕಗಳೊಂದಿಗೆ ಒಂದು ಸಣ್ಣ ಪ್ರಮಾಣದ ಪ್ರವೇಶ ಪರೀಕ್ಷೆಯಲ್ಲೂ ಉತ್ತಮ ಅನಿಸಿಕೊಳ್ಳಬೇಕು.
ಸೆಕ್ರೆಟರಿಯು ವಿಶೇಷವಾಗಿ ಶಿಫಾರಸ್ಸು ಮಾಡುತ್ತಿರುವ ವರ್ಧಿನಿಗೆ ಪದವಿ ಪರೀಕ್ಷೆಯಲ್ಲಿ
ಬಂದಿರುವ ಅಂಕಗಳು ಶೇಕಡ ಅರವತ್ತೆರಡು ಮಾತ್ರ.. ಇದಕ್ಕಿಂತ ಹೆಚ್ಚು ಅಂಕ ಗಳಿಸಿದವರಿಗೆ
ಹೆಚ್ಚಿನ ಆದ್ಯತೆಯಿರುತ್ತದೆ. ಹಾಗಿರುವಾಗ ಇದು ಜಿ.ಎಂ. ಕಡೆಯ ಅಭ್ಯರ್ಥಿಯೆಂಬುದನ್ನು
ನಂಬುವುದಾದರೂ ಹೇಗೆ?
ಇಂತಹ ಅನುಮಾನದ ಸುಳಿಯಲ್ಲಿರುವಾಗಲೇ ಎಜಿಎಂ ಸಾಹೇಬರಿಂದ ನನಗೆ ಫೋನ್
ಬಂತು- ‘ರೀ ಶಂಕರ್, ಕಾಂಟ್ರಾಕ್ಟ್ ಎಂಜಿನಿಯರ್ ಪೋಸ್ಟ್ಗೆ ಆ ಇಬ್ಬರು ಹುಡುಗಿಯರನ್ನೂ
ಇವತ್ತೇ ಅಪಾಯಿಂಟ್ ಮಾಡ್ಕೊಂಡಿದೀನಿ. ಟೆಸ್ಟು-ಗಿಸ್ಟು ಅಂತ ಮಾಮೂಲು ಗ್ರಿಲ್ಲಿಂಗೆಲ್ಲಾ
ಬೇಡ. ಬೋತ್ ಆರ್ ಫ್ರಮ್ ವೆರಿ ಪೂರ್ ಫ್ಯಾಮಿಲೀಸ್ ಯು ಸೀ’ ಎಂಬ ಕಟ್ಟಾದೇಶವನ್ನು
ನೀಡಿದ್ದು ನನ್ನ ಚಿಂತನೆಯನ್ನೆಲ್ಲ ಗುಡಿಸಿಹಾಕಿತು. ‘ಓಕೆ ಸಾರ್’ ಎಂದು ಬಾಯಿಮುಚ್ಚಿಕೊಂಡೆ.
ಇದಾದ ಅರ್ಧ ಗಂಟೆಯೊಳಗೆ ಇಬ್ಬರು ಸಲ್ವಾರ್ ಕಮೀಜಿನ ಹುಡುಗಿಯರು ನನ್ನ
ಕೋಣೆಯ ಬಾಗಿಲಲ್ಲಿ ಕಾಣಿಸಿಕೊಂಡು ‘ಷಲ್ ವಿ ಕಮಿನ್ ಸರ್’ ಅಂತ ಪಲುಕಿದರು.
ಒಬ್ಬಳಂತೂ ವರ್ಧಿನಿ, ಇನ್ನೊಬ್ಬಳು ಸೌಂದರ್ಯವಲ್ಲಿ ಅಂತ ತಿಳಿಯಿತು. ಇಬ್ಬರೂ ನನ್ನ
ಮುಂಬದಿಯ ಕುರ್ಚಿಗಳಲ್ಲಿ ಆಸೀನರಾದ ಮೇಲೆ ನನ್ನ ಕೆಲಸ ಸಾಂಪ್ರದಾಯಿಕ ಪ್ರಶ್ನೆಗಳಿಗೆ
ಪಟಪಟಾಂತ ಉತ್ತರಿಸಿದರು. ನನ್ನ ವಿಶೇಷ ಗಮನವೆಲ್ಲ ವರ್ಧಿನಿಯತ್ತ ಕೇಂದ್ರೀಕೃತವಾಯಿತು.
ಮೊದಲ ನೋಟಕ್ಕೇ ಎಂತಹವರನ್ನೂ ಕಟ್ಟಿ ಹಾಕಿಬಿಡುವ ಮಾದಕ ಸೌಂದರ್ಯ. ಹೊನ್ನ
ಮೈ ಬಣ್ಣ, ಮಿಂಚುವ ಕಣ್ನೋಟ, ಜೇನು ದನಿ, ಪ್ರಶ್ನೆ-ಸಂದರ್ಶನ-ಇವೆಲ್ಲ ಕೈ ಒರೆಸಿ
ಬಿಸಾಡುವ ಕಾಗದದ ಚೂರುಗಳು ಎಂಬಂತೆ ಇಬ್ಬರ ಮುಖದಲ್ಲೂ ಅಹಂ ತಾಂಡವವಾಡುತ್ತಿತ್ತು.
ಎಜಿಎಂ ಅವರಾಗಲೇ ಸಹಿ ಮಾಡಿ ಕಳಿಸಿದ್ದ ನೇಮಕಾತಿ ಆದೇಶ ಪತ್ರಗಳು ಅವರ
ಕೈಯಿಂದ ನನ್ನ ಕೈಗೆ ಹಗುರಾಗಿ ಜಾರಿದಾಗ ನನ್ನಲ್ಲಿನ ‘ಗ್ರೂಪ್ ಲೀಡರ್’ ಬೆಚ್ಚಿದ.
ಇಲಾಖೆಯಲ್ಲಿ ಹೊಸಗಾಳಿ ಬೀಸಲಾರಂಭಿಸಿತೇ ಎಂಬ ಪ್ರಶ್ನೆ ಕ್ಷಣ ಕಾಲ ಕಾಡಿತು.
ದಿನ ಕಳೆದಂತೆ ಈ ಮಹಾನಗರದಲ್ಲಿ ಸಾಮಾನ್ಯವಾಗಿ ಕಾಣಸಿಗುವ ಪದವೀಧರೆಯರಿಗಿಂತ
ವರ್ಧಿನಿ ಹೇಗೆ ಭಿನ್ನಳೆಂಬ ಅಂಶ ನನ್ನನ್ನು ಕೊಂಚ ಚಿಕಿತಗೊಳಿಸಿರುವುದು ನಿಜ. ಸಹಜ
ಚೆಲುವಿನೊಂದಿಗೆ ಸಜ್ಜನಿಕೆ, ಸಂಪ್ರದಾಯವೂ ಆಕೆಗೆ ಮೈಗೂಡಿದೆ. ತಲೆಕೂದಲನ್ನು ಕೊತ್ತಂಬರಿ
ಸೊಪ್ಪಿನ ಕಂತೆ ಮಾಡಿಕೊಳ್ಳದೆ, ಲಕ್ಷಣವಾಗಿ ಹೆರಳು ಹಾಕಿಕೊಂಡು ಮಲ್ಲಿಗೆ, ಕನಕಾಂಬರ
ಇಲ್ಲವೆ ಗುಲಾಬಿಯನ್ನು ಮುಡಿದು ಇಲಾಖೆಯಲ್ಲಿ ಕಾಲಿರಿಸುವುದನ್ನು ಅನೇಕ ಕಣ್ಣುಗಳು
ಕಾತರದಿಂದ ತೊಡಗುತ್ತಿದ್ದವು. ವಿಶೇಷ ದಿನಗಳಲ್ಲಿ ಮಾಮೂಲು ತಿಲಕದೊಂದಿಗೆ ಯಾವುದೋ
ದೇವಾಲಯದ ಅಡ್ಡಗಂಧ – ಹಣೆಯನ್ನು ಅಲಂಕರಿಸುತ್ತದೆ.
ಹುಡುಗಿ ಕೆಲಸದಲಿಯೂ ಮುತುವರ್ಜಿ ತೋರುತ್ತಿರುವಳೇ ಎಂಬ ಪರೀಕ್ಷೆಗೆಂಬಂತೆ
ಸೆಕ್ರೆಟರಿ ಆಗಾಗ್ಗೆ ಗಮನಿಸುತ್ತಾ ಬಂದಿದಾನೆ. “ನಿನಗೆ ಗೊತ್ತಿಲ್ಲದೆ ಇರೋದನ್ನ ನಿಸ್ಸಂಕೋಚವಾಗಿ
ಕೇಳಮ್ಮ. ಇಷ್ಟು ನಾಲೆಜ್-ಎಕ್ಸ್ಪೀರಿಯನ್ಸ್ ಇರೋ ಬಾಸ್ ಸಿಕ್ಕಿರೋದೇ ನಿನ್ನ ಅದೃಷ್ಟ’
– ಎನ್ನುತ್ತ ನನ್ನ ಬೆನ್ನ ಮೇಲೆ ಹಗುರವಾಗಿ ಕೈಯಾಡಿಸುತ್ತಾನೆ. ಅಂತಹ ಮಂಡ್ಯದ ಬೆಣ್ಣೆ
ನನಗೆ ಅಪಥ್ಯವೆನಿಸುತ್ತದೆ. ಸಾಮಾನ್ಯವಾಗಿ ಯಾವ ಕಾಂಟ್ರಾಕ್ಟ್ ಎಂಜಿನೀಯರ್ಗೂ
ಕಾಳಜಿ ತೋರಿಸದ ಮೋಹನ್ ಬಾಬು, ಈ ಇಬ್ಬರೂ ಹುಡುಗಿಯರಿಗೂ ಕಾರ್ಖಾನೆಯ
ಬಸ್ ಪಾಸ್ ಕೊಡಿಸುವಂತೆ ಮಾಡಿದ್ದರಲ್ಲಿ ಸೆಕ್ರೆಟರಿಯ ವಿಶೇಷ ಕೈವಾಡ ಅರ್ಥವಾಗುತ್ತದೆ.
ಮೋಹನ್ ಬಾಬು ಅಧಿಕಾರಿ ಸಂಘದ ಚುನಾಯಿತ ಅಧ್ಯಕ್ಷ.
ಊರಿಗೆ ಬಂದವಳು ನೀರಿಗೆ ಬಾರದಿರುತ್ತಾಳೆಯೇ ಎಂಬುದು ಹಳೆಯ ಗಾದೆಯಾದರೂ
ಇಲ್ಲಿ ಬಳಕೆಗೆ ಬರುತ್ತದೆ. ಸೆಕ್ರೆಟರಿಗೆ ವರ್ಧಿನಿ ಬಗೆಗಿರುವ ವಿಶೇಷ ಕಾಳಜಿಯು ಬಹುದಿನ
ಗುಟ್ಟಾಗಿಯೇನೂ ಉಳಿಯಲಿಲ್ಲ. ‘ನನ್ನ ತಂದೆಯು ಸಂಜೀವಯ್ಯನವರ ಬಾಲ್ಯ ಸ್ನೇಹಿತರು.
ಒಂದು ರೀತಿಯಲ್ಲಿ ದೂರದ ಸಂಬಧಿಯೇ – ಹೇಗೆಂಬುದು ತಿಳಿಯದು. ಅಪ್ಪ
ಚಾಮರಾಜನಗರದಲ್ಲಿ ಒಂದು ಜವಳಿ ಅಂಗಡಿ ಇಟ್ಟಿದ್ದಾರೆ. ಅವರ ಮೂವರು ಹೆಣ್ಣುಮಕ್ಕಳಲ್ಲಿ
ನಾನೇ ಹಿರಿಯವಳು. ನನಗೊಬ್ಬ ಪಿಯೂಸಿ ಓದುತ್ತಿರುವ ತಮ್ಮನೂ ಇದ್ದಾನೆ’. ಎಂದೆಲ್ಲಾ
ಹುಡುಗಿಯೇ ನನ್ನ ಬಳಿ ಬಾಯ್ಬಿಟ್ಟಳು.
ಅಂದಿನಿಂದ ನನಗೊಂದು ರೀತಿಯ ಆಪ್ತತೆ ಹುಟ್ಟಿಕೊಂಡಿತು. ಸೆಕ್ರೆಟರಿಯೊಂದಿಗೆ
ಹೆಚ್ಚುತ್ತಿರುವ ನನ್ನ ಸಲಿಗೆ-ಸಂಬಂಧಗಳ ಹಿಂದೆ ವರ್ಧಿನಿಯು ಆತನ ಸಂಬಂಧಿ ಎಂಬ
ಅಂಶವು ಕ್ರಮೇಣ ಕರಗತೊಡಗಿತು. ಹುಡುಗಿಯು ದಿನೇ ದಿನೇ ಇಲಾಖೆಯಲ್ಲಿ ಎತ್ತರಕ್ಕೆ
ಬೆಳೆಯತೊಡಗಿದಳು. ಕೆಲವರಂತೂ ಅವಳು ನನ್ನ ಕಡೆಯು ಸಂಬಂಧಿ ಎಂಬ ಅನುಮಾನ
ಪಡತೊಡಗಿದರು. ಇತರರಿಗಿಂತ ಹೆಚ್ಚಿನ ಸವಲತ್ತು ಈ ಹುಡುಗಿಗೆ ಸಿಗುತ್ತಿವೆಯೆಂಬ
ಕೆಂಗಣ್ಣು ಮತ್ತೆ ಕೆಲವರಿಗೆ. ಆದಾಗ್ಯೂ ಅವಳು ಇಲಾಖೆಗೆ ಅರ್ಧ ಗಂಟೆ ತಡವಾಗಿ
ಬಂದರೂ ಪ್ರಶ್ನಿಸುವ ಭೂಪತಿಗಳು ಇಲಾಖೆಯಲ್ಲಿ ಇರಲಿಲ್ಲ.
ಒಮ್ಮೆ ಒಬ್ಬ ಸೀನಿಯರ್ ಎಲೆಕ್ಟ್ರಿಷಿಯನ್ ‘ಅದೇನು ಧಿಮಾಕೋ, ಆ ಹುಡುಗಿಗೆ?
ಬೇರೆಯವರೆಲ್ಲ ಫೀಲ್ಡ್ನಲ್ಲಿ ಕಷ್ಟಪಡುತ್ತಿರುವಾಗ, ಈಯಮ್ಮ ಎ.ಸಿ.ರೂಮಿನಿಂದ ಹೊರಗೇ
ಬರೋದಿಲ್ಲ,’ ಎಂದು ಕೆಣಕಿದಾಗ, ನನ್ನ ಬಾಸ್ ‘.. ಆಕೆಗೆ ಬೇರೆಡೇಲಿ ಕೆಲಸ ಸಿಕ್ಕಿದೆ,
ಆರ್ಡರ್ ಬರೋದನ್ನೆ ಕಾಯುತ್ತಿದ್ದಾರೆ ..’ ಎಂದು ಸಮರ್ಥಿಸಿದರು.
ಅದೊಂದು ದಿನ ನಮ್ಮ ಮನೆಯಲ್ಲೊಂದು ಧಾರ್ಮಿಕ ಕ್ರಿಯೆ ಇದ್ದುದರಿಂದ, ಇಲಾಖೆಗೆ
ಎರಡು ಗಂಟೆಯಷ್ಟು ತಡವಾಗಿ ಹೋದೆ, ಪ್ರಯೋಗಾಲಯಕ್ಕೆ ಕಾಲಿರಿಸುತ್ತಿರುವಂತೆ ಯಾವುದೋ
10 11
ಆಕಾಶ ಬುಟ್ಟಿ ಮತ್ತು ಏಣಿ / ಆಕಾಶ ಬುಟ್ಟಿ ಮತ್ತು ಏಣಿ /
ಕಾಲೇಜು ಹಾಸ್ಟೆಲಿನ ದೃಶ್ಯ ಕಂಡಂತಾಯಿತು. ನನ್ನ ಗುಂಪಿನ ಏಳೂ ಮಂದಿ ಕಾಂಟ್ರಾಕ್ಟ್
ಎಂಜಿನೀಯರ್ಗಳು ಐಷಾರಾಮವಾಗಿ ಹಾಡು-ಹರಟೆಗಳಲ್ಲಿ ತೊಡಗಿದ್ದಾರೆ ! ಆ
ಬೇಜವಾಬ್ದಾರಿ ಗೋಷ್ಠಿಗೆ ತಾನೇ ನಾಯಕಿ ಎಂಬಂತೆ ವರ್ಧಿನಿಯು ಮೇಜಿನ ಮೇಲೆ
ಕುಳಿತು, ಕೆಳಗಿಳಿಬಿಟ್ಟ ಕಾಲುಗಳನ್ನು ಅಲ್ಲಾಡಿಸುತ್ತಿದ್ದಾಳೆ. ಇಲ್ಲವೆ ಮುಂದಿರುವ ಬೆತ್ತದ
ಕುರ್ಚಿಯನ್ನು ಹಿಂದಕ್ಕೂ ಮುಂದಕ್ಕೂ ಜೋಕಾಲಿ ಮಾಡುತ್ತಿದ್ದಾಳೆ. ಕುರ್ಚಿಯಲ್ಲಿ
ಹಗುರಾಗಿ ಕುಳಿತ ವಿನೋದ್ ಆ ಮೋಜಿನಾಟದ ದಾಳವಾಗಿದ್ದಾನೆ. ನನ್ನ ಬಾಸ್ ಕೂಡಾ
ಅಂದು ರಜೆಯಲ್ಲಿದ್ದುದರಿಂದ ಹುಡುಗು ಪಾಳೆಯಕ್ಕೆ ಆಡಿದ್ದೇ ಆಟ, ಹೂಡಿದ್ದೇ ಲಗ್ಗೆ !
ನನ್ನ ಹೊಟ್ಟೆಯಲ್ಲಿ ಹಸಿರು ಮೆಣಸಿನ ಕಾಯಿ ಕಿವುಚಿದಂತಾಯಿತು. ಮಾನಸಿಕ
ಸ್ತಿಮಿತ ಕಳೆದುಕೊಂಡು ‘ಐಸೇ ವಾಟ್ ಈಸ್ ದಿಸ್? ಡೂ ಯು ಥಿಂಕ್ ದಟ್, ದಿಸ್
ಈಸ್ ಕಾಲೇಜ್ ಕ್ಯಾಂಪಸ್?’ ಎಂದು ಅಬ್ಬರಿಸಿದೆ. ಲಲ್ಲೆ ಗ್ಯಾದರಿಂಗ್ ಚೆದುರಿತು.
ಒಬ್ಬೊಬ್ಬರೂ ಮರೆತಿದ್ದ ಕೆಲಸ ಹುಡುಕತೊಡಗಿದರು. ಆ ಕ್ಷಣಗಳಲ್ಲಿ ನನಗೆ ಅದೆಂತಹ
ಸಿಟ್ಟು ಬಂದಿತ್ತೆಂದರೆ, ಅದರ ಆವೇಶದಿಂದ ಮೈಯೆಲ್ಲ ಕಂಪಿಸಿ ನಿಂತಲ್ಲಿ ನಿಲ್ಲಲಾರದೆ
ಭರಭರನೆ ಹೋಗಿ ನನ್ನ ಕುರ್ಚಿಯಲ್ಲಿ ಕುಕ್ಕರಿಸಿದೆ. ಹೊಟ್ಟೆಯಾಳದಿಂದ ಒತ್ತರಿಸಿ ಬಂದಿದ್ದ
ಮತ್ತಷ್ಟು ಶಾಪದ ನುಡಿಗಳು ಗಂಟಲಲ್ಲೇ ಉಳಿದುಕೊಂಡು ಸಂಕಟಪಡಿಸಿದವು. ಅಂತಹ
ಸಂದರ್ಭಗಳಲ್ಲಿ ಅಧಿಕಾರ ಚಲಾಯಿಸಲು, ದಬಾಯಿಸಲು, ದರ್ಪತೋರಲು ಇಂಗ್ಲಿಷ್
ಭಾಷೆ ಅದೆಷ್ಟು ಪರಿಣಾಮಕಾರಿ ಎಂದುಕೊಳ್ಳುತ್ತ ಆವೇಶವನ್ನು ಇಳಿಸಿಕೊಂಡೆ.
ತುಸು ಹೊತ್ತಿನ ಅನಂತರ ಅಳುಕುತ್ತಲೇ ಬಂದ ವರ್ಧಿನಿ ‘ಸರ್ ಇವತ್ತು ನನ್ನ
ಬರ್ತ್ಡೇ’ ಅನ್ನುತ್ತ ಒಂದು ತುಂಡು ‘ಸೋನ್ ಪಾಪ್ಡಿ’ಯಿದ್ದ ಕಾಗದದ ಹಾಳೆಯನ್ನು
ಮೇಜಿನ ಮೇಲಿರಿಸಿ ಮೌನಗೌರಿಯಾದಳು. ನಾನವಳ ಮುಖವನ್ನೇ ನೋಡುತ್ತ ‘ಹ್ಯಾಪಿ
ಬರ್ತ್ಡೇ’ ಯನ್ನು ಹಾರೈಸಿದಾಗ ನನ್ನ ಗತ್ತು ಇನ್ನೂ ಸಡಿಲಗೊಂಡಿರಲಿಲ್ಲ. ಅವಳು
ತುಸು ತುಟಿಯರಳಿಸಿ ಸಪ್ಪಳ ಮಾಡದಂತೆ ನಿರ್ಗಮಿಸಿದಳು.
ನನ್ನ ಸಿಟ್ಟನ್ನು ಅಣಕಿಸುವಂತೆ ಮೇಜಿನ ಮೇಲೆ ಕುಳಿತಿದ್ದ ‘ಸಿಹಿ ತುಂಡು’ ನಾಲಗೆಯಲ್ಲಿ
ನೀರೂರಿಸಿತಾದರೂ, ಕೂಡಲೇ ಅದಕ್ಕೆ ಕೈ ಹಾಕದಿರಲು ಮನಸ್ಸು ಅಂಕುಶ ಹಾಕಿತು. ಈ
ಹುಡುಗಿ ತನ್ನ ಬೆಡಗು-ಅಹಂಕಾರಗಳಿಂದ ಇಲ್ಲಿನ ಕ್ರಿಯಾಶೀಲ ಪರಿಸರವನ್ನು
ಹಾಳುಗೆಡಹುತ್ತಿದ್ದಾಳೆಯೇ? ಶಾಂತತೆಯ ಸಾಕಾರವೆನಿಸಿಕೊಳ್ಳುವ ನನಗೆ ಅಂತಹ ಕೆಟ್ಟಕೋಪ
ಬಂದಿದ್ದು ಒಳ್ಳೆಯ ಪರಿಣಾಮಕ್ಕಾಗಿಯೇ ಎಂಬ ಸಮಾಧಾನವೂ ಆಯಿತು. ಅದರಿಂದ
ಮುದುಡಿದ ಮನ ತಿಳಿಯಾಯಿತು. ಆಗಲಷ್ಟೆ ನನ್ನ ಅಚ್ಚುಮೆಚ್ಚಿನ ಸಿಹಿಯನ್ನು ಕೈಗೆತ್ತಿಕೊಂಡಿದ್ದು.
ಆ ದಿನವೆಲ್ಲ ‘ನನಗೆಲ್ಲೋ ದೆವ್ವ ಬಡಿದಿದೆ’ ಎಂಬಂತೆ ಕಾಂಟ್ರ್ಯಾಕ್ಟ್ ಎಂಜಿನೀಯರ್ಗಳೆಲ್ಲ
ನನ್ನ ಕುರ್ಚಿಯತ್ತ ಬೆನ್ನು ಮಾಡಿಯೇ ಸರಿದು ಹೋಗುತ್ತಿದ್ದರು. ಕೆಲಸದಲ್ಲಿ ಏನಾದರೂ
ಸ್ಪಷ್ಟೀಕರಣ ಪಡೆಯಲು ಬರುತ್ತಿದ್ದ ಖಾಯಂ ಅನುವರ್ತಿಗಳೂ ಸಹ ಎಂದಿನ ಲವಲವಿಕೆ
ತೋರದೆ ತುಂಬ ಗಂಭೀರವಾಗಿ ನಡೆದುಕೊಂಡಿದ್ದು ನನ್ನಲ್ಲಿ ಕೊಂಚ ತಳಮಳ ಹುಟ್ಟಸಿತು.
ಇಂತಹ ದಿಡೀರ್ ವರ್ತನೆ ಸೆಕ್ರೆಟರಿಯ ಮುಖಾಂತರ ಇನ್ನೆಲ್ಲಿಗೋ ಹೋಗಿ ಅದೇನು
ದುಷ್ಪರಿಣಾಮ ಉಂಟುಮಾಡುತ್ತದೋ ! ಆತಂಕ ನಿವಾರಣೆಗಾಗಿ ಸೆಕ್ರೆಟರಿಯಿದ್ದೆಡೆ ನಾನೇ
ಒಮ್ಮೆ ಹೋಗಿ ಬಂದೆ. ಸದ್ಯ ಅಂತಹ ವಾಸನೆಯೇನೂ ಇದ್ದಂತೆ ಕಾಣಲಿಲ್ಲ. ಬದಲಾಗಿ
ಹೊಸ ವರ್ಷದ, ನಾಲ್ಕು ಹಾಳೆಯ, ವರ್ಣಮಯ ಚಿತ್ರಗಳಿದ್ದ ‘ಜೀವ ವಿಮಾ ನಿಗಮ’ದ
ಕ್ಯಾಲೆಂಡರ್ ಅನ್ನು ಆತನಿಂದ ಪಡೆದುಕೊಂಡೆ. ಅದರ ಜೊತೆಗೆ ಕಾರ್ಖಾನೆಯ ಕ್ಯಾಲೆಂಡರ್ನ
ಎರಡು ಪ್ರತಿಗಳನ್ನೂ ಆತ ನೀಡಿದ. ಸಾಮಾನ್ಯವಾಗಿ ಪ್ರತಿ ಉದ್ಯೋಗಿಗೂ ಒಂದೊಂದೇ
ದೊರೆಯುವಾಗ ನನಗೆ ಮಾತ್ರ ಎರಡೇಕೆಂದು ಮೊದಲು ನಿರಾಕರಿಸಿದೆ. ‘ಒಂದನ್ನ
ಯಾರಾದರೂ ನಿಮ್ಮ ಆಪ್ತರಿಗೆ ಕೊಡಿ’ ಅಂತ ಒತ್ತಾಯಿಸಿದ. ನನ್ನ ಪೂರ್ವಾಗ್ರಹವನ್ನು
ಅದುಮಿಟ್ಟುಕೊಳ್ಳಲಾಗದೆ ‘ಇವೆಲ್ಲ ಏನೂ ಬೇಡಿ; ನಿಮ್ಮ ಕ್ಯಾಂಡಿಡೇಟ್ಗೆ ಸ್ವಲ್ಪ ಬುದ್ಧಿ ಹೇಳಿ’
ಎಂದು ನವಿರಾಗಿ ಹೇಳಿದೆ. ಆತ ನಗುತ್ತಲೇ ‘ಸುಮ್ಮನೆ ಅದಕ್ಕೂ ಇದಕ್ಕೂ ಯಾಕೆ
ಸಂಬಂಧ ಕಟ್ತೀರಾ? ಇದೊಂದು ಎಕ್ಸ್ಟ್ರಾ ಇತ್ತು. ನೀವು ನನ್ನ ವಿಶ್ವಾಸಿಗಳೂಂತ
ಕೊಡ್ತಿದ್ದೀನಿ’ ಎಂದಾಗ ಸುಮ್ಮನೆ ಈಸಿಕೊಂಡೆ.
ಅದೇ ಮಧ್ಯಾಹ್ನ ಸೆಕ್ರೆಟರಿ ನನ್ನ ಕೋಣೆಗೆ ಬಂದು ‘ಮೇನೇಜ್ಮೆಂಟ್ ಅಕಾಡೆಮಿಯಲ್ಲಿ
ನಿಮಗೊಬ್ಬರು ಫ್ರೆಂಡ್ ಇದ್ದಾರೇಂತ ಹೇಳಿದ್ದಿರಲ್ಲ’ ಎಂದು ಮತ್ತೇತಕ್ಕೋ ಪೀಠಿಕೆ ಹಾಕಿದ.
ಡಾ. ಶ್ಯಾಮ್ ಪ್ರಸಾದ್ ಅವರನ್ನು ಕುರಿತೇ ಈ ಪ್ರಶ್ನೆ ಎಂದುಕೊಂಡು, ‘ಹೌದು, ಯಾಕೆ
ಹೇಳಿ’ ಎಂದೆ.
ಸೆಕ್ರೆಟರಿ ನಿಧಾನವಾಗಿ ಕೈಹೊಸೆಯುತ್ತ ‘ಮತ್ತೇನಿಲ್ಲ, ಮುಂದಿನ ತಿಂಗಳು ಎಕ್ಸಿಕ್ಯೂಟಿವ್
ಟ್ರೈನೀಸ್ಗೆ ರಿಟನ್ ಟೆಸ್ಟ್ ಉಂಟಲ್ಲಾ ಅದಕ್ಕೆ ನಮ್ಮ ಕಡೆಯ ಹುಡುಗನೊಬ್ಬ ಅಪ್ಲೈ
ಮಾಡಿದ್ದಾನೆ ಅವರಿಗೆ ಹಿಂದಿನ ಮೂರು ವರ್ಷಗಳ ಮೆಕ್ಯಾನಿಕಲ್ ಸ್ಟ್ರೕಮ್ನ ಮಾಡಲ್
ಕ್ವೆಶ್ಚನ್ ಪೇಪರ್ಸ್ ಬೇಕಾಗಿತ್ತು. ಎರಡು ಮೂರು ದಿನದಲ್ಲಿ ತರಿಸಿಕೊಡೋಕಾಗುತ್ತಾ?’
ಅಂತ ವಿಜ್ಞಾಪಿಸಿಕೊಂಡ.
ಕುತೂಹಲದಿಂದ ‘ನಿಮ್ಮ ಕಡೆಯ ಹುಡುಗ ಅಂದ್ರೆ ?’ ಎಂದು ಕೇಳಿದೆ.
‘ನನ್ನ ರಿಲೇಟೀವ್ ಪೈಕಿ, ಮೈಸೂರಿನಲ್ಲಿ ಇದ್ದಾನೆ.’ ತಕ್ಷಣ ವರ್ಧಿನಿ ಕಣ್ಮುಂದೆ ಬಂದು
‘ಹುಡುಗ’ ಅಂತ ಮರೆಮಾಚುತ್ತಿದ್ದಾನೆ ಅನಿಸಿತು.
‘ತರಿಸಿಕೊಡೋಕಾಗಲ್ಲ, ನಾನೇ ಅಲ್ಲಿಗೆ ಹೋಗಿ ಬರಬೇಕಷೆ’್ಟ
‘ಯೂ ಡೋಂಟ್ ವರಿ ಸಾರ್, ನಿಮಗೆ ನಾಳೆ ಬೆಳಗ್ಗೇನೆ ಜೀಪ್ ವ್ಯವಸ್ಥೆ ಮಾಡ್ತೀನಿ’
ಅಂತ ಕೈ ಹಿಡಕೊಂಡ. ನನಗೆ ಮುಂದೆ ಮಾತಾಡಲೇನಿರಲಿಲ್ಲ.
ಮಾದರಿ ಪ್ರಶ್ನೆ ಪತ್ರಿಕೆಗಳನ್ನು ತಂದು ಕೊಟ್ಟ ಒಂದು ವಾರದೊಳಗೇ ವರ್ಧಿನಿ ನನ್ನ
ಕೋಣೆಗೆ ಬಂದು ‘ಇದರಲ್ಲಿ ಒಂದು ಆರೇಳು ಪ್ರಶ್ನೆಗಳಿಗೆ ಉತ್ತರ ಗೊತ್ತಾಗ್ತಾಯಿಲ್ಲ. ಸ್ವಲ್ಪ
ಹೇಳ್ತೀರಾ ಸರ್, ಇಫ್ ಯು ಡೊಂಟ್ ಮೈಂಡ್’ ಅಂತ ಎದುರು ಕುರ್ಚಿಯಲ್ಲಿ ಕೂತಳು.
12 13
ಆಕಾಶ ಬುಟ್ಟಿ ಮತ್ತು ಏಣಿ / ಆಕಾಶ ಬುಟ್ಟಿ ಮತ್ತು ಏಣಿ /
‘ನೀವೂ ಎಕ್ಸಿಕ್ಯೂಟಿವ್ ಟ್ರೈನಿ ಪೋಸ್ಟ್ಗೆ ಅಪ್ಲೈ ಮಾಡಿದ್ದೀರಾ?’ ಎಂದದ್ದಕ್ಕೆ ‘ಹೌದು
ಸರ್’ ಎಂದಳು. ನನ್ನ ಊಹೆ ನಿಜವಾಗಿದ್ದರ ಬಗ್ಗೆ ನಾನೇ ಖುಷಿಯಾದೆ. ಅನುಮಾನದ
ಜಾಗದಲ್ಲಿ ಅಭಿಮಾನ ಚಿಗುರಿತು.
‘ರಿಟನ್ ಟೆಸ್ಟ್ನಲ್ಲಿ ಒಳ್ಳೇ ಸ್ಕೋರ್ ಮಾಡಿದ್ರೆ, ವೈವಾನಲ್ಲಿ ಯೋಚ್ನೆ ಇಲ್ಲ. ಐ ಕೆನ್
ಮೇನೇಜ್ ವೆಲ್’ ಎಂಬ ಆತ್ಮವಿಶ್ವಾಸ ಹುಡುಗಿಗೆ. ನಿಜ ನೀನು ಅಂಥದ್ದನ್ನೆಲ್ಲ ಮೇನೇಜ್
ಮಾಡುವ ಚಾಲಾಕಿಯೇ ಅಂದುಕೊಂಡೆ ಅವಳ ತಾವರೆ ಕಂಗಳನ್ನೇ ನೋಡುತ್ತ.
‘ಮಾದರಿ ಪ್ರಶ್ನೆ ಪತ್ರಿಕೆಗಳು ಹೇಗೆ ಸಿಕ್ಕಿದವು?’- ನನ್ನ ಮುಂದಿನ ಪ್ರಶ್ನೆ. ಅದಕ್ಕೆ
ಹುಡುಗಿ ಮೊದಲು ಅಪ್ರತಿಭಳಾದರೂ ನಂತರ ಹುಸಿಯಾಗಿ ನಗುತ್ತ’ ಇಲ್ಲ ಸರ್, ಅದೂ..
ನನ್ನ ಕ್ಲೋಸ್ ಫ್ರೆಂಡ್ ಒಬ್ಬ ಇದ್ದಾನೆ, ನನ್ನ ಕ್ಲಾಸ್ಮೇಟ್, ಅವನಿಗೆ ಅಕಾಡೆಮಿಯಲ್ಲಿ
ಯಾರೋ ಸಂಬಂಧಿಗಳಿದ್ದಾರಂತೆ. ಅವರ ಕಡೆಯಿಂದ ತರಿಸಿಕೊಂಡು ನನಗೂ ಒಂದು
ಕಾಪಿ ಕೊಟ್ಟ ಎಂದಾಗ ನಾನು ಹುಸಿ ನಗೆ ನಕ್ಕು ಸುಮ್ಮನಾದೆ. ಕಣ್ಣು ಮುಚ್ಚಿಕೊಂಡು
ಹಾಲು ಕುಡಿಯುತ್ತಿರುವ ಬೆಕ್ಕಿನ ಚಿತ್ರವಾದಳು – ಹುಡುಗಿ.
ಅವಳಿಗೆ ಕ್ಲಿಷ್ಟವೆನಿಸಿದ್ದ ಪ್ರಶ್ನೆಗಳಿಗೆ ನಿಖರವಾದ ಉತ್ತರಗಳನ್ನು ಹೇಳಿಕೊಟ್ಟೆ. ಅದನ್ನವಳು
ನೋಟ್ ಪುಸ್ತಕದಲ್ಲಿ ಬರೆದುಕೊಂಡು ‘ತುಂಬ ಥ್ಯಾಂಕ್ಸ್ ಸರ್’ ಎನ್ನುತ್ತ ಬಿರಿದ ಹೂವಿನ
ಲಾಸ್ಯಭಾವದಿಂದ ಹೊರಹೋದಳು.
ಅನಂತರ ಅದೆಷ್ಟೋ ನಿಮಿಷಗಳ ಕಾಲ ಸ್ವಪ್ನ ಲೋಕದಲ್ಲಿ ಮೈಮರೆತವನಂತೆ ಕುಳಿತೆ.
ಆ ತನಕ ಅವಳು ಕುಳಿತಿದ್ದ ಭಂಗಿ ಕುರ್ಚಿಯಿಂದ ಮರೆಯಾಗಲೇ ಇಲ್ಲ. ಪ್ರಶ್ನೋತ್ತರದ
ಜೊತೆ-ಜೊತೆಗೆ ಮಿಂಚುವ ಕಣ್ನೋಟ, ಬಿರಿವ ಮಾದಕ ತುಟಿಗಳು, ಬಾಗಿದಾಗ ಸೆಲ್ವಾರನ
ಹರವು ಕತ್ತಿನೊಳಗಿಂದ ಇಣುಕುವ ಸೀಳು ಕಣಿವೆ – ಇವೆಲ್ಲ ಐವತ್ತನ್ನು ದಾಟಿದ ನನ್ನಂಥವನಲ್ಲೂ
ಬಿಸಿ ಹುಟ್ಟಿಸಿದ ದೃಶ್ಯಗಳಾಗಿ ತೇಲಿ ತೇಲಿ ಬಂದವು. ಬೇರೆಯವರಲ್ಲಿ ಕಾಣದ ಎಂಥದ್ದೋ
ಆಕರ್ಷಣೆಯಾಗುತ್ತಾಳಲ್ಲಾ ಈ ಹುಡುಗಿ ! ಇಂಪಾದ್ದನ್ನು ಕೇಳುವಲ್ಲಿ, ತಂಪಾದ್ದನ್ನು ನೋಡುವಲ್ಲಿ
ಕಿವಿ ಕಣ್ಗಳದ್ದು ತಪ್ಪೇನೂ ಇಲ್ಲವೆಂದು ಮನಸ್ಸಿಗೆ ಹೇಳಿದೆ.
ಈ ಹುಡುಗಿಯ ಜಾಣ್ಮೆಯೋ, ಅದೃಷ್ಟವೋ-ಅಂತೂ ನನ್ನ ಅಭಿಮಾನೀ ಶಿಷ್ಯೆ ಲಿಖಿತ
ಪರೀಕ್ಷೆಯಲ್ಲಿ ಉತ್ತಮ ಅಂಕಗಳಿಸಿ, ಮುಖಾಮುಖಿ ‘ಸಂದರ್ಶನ’ದ ಹಂತ ತಲುಪಿದಾಗ
‘ನನಗೆ ಈಗೇಕೋ ಒಂದು ರೀತಿಯ ಭಯ ಆಗ್ತಿದೆ ಸರ್. ಯಾವ್ಯಾವ ಎಕ್ಸ್ಪರ್ಟ್ಸ್
ಏನೇನು ಪ್ರಶ್ನೆಗಳನ್ನು ಕೇಳಿ ಇಕ್ಕಟ್ಟಿಗೆ ಸಿಕ್ಕಿಸ್ತಾರೋ ! ಸೆಲೆಕ್ಷನ್ ಕಮಿಟೀನಲ್ಲಿ ಎಜಿಎಂ
ಕೂಡಾ ಇರ್ತಾರಂತೆ. ನೀವೇನೂ ತಿಳ್ಕೋಳ್ಳಲ್ಲಾಂದ್ರೆ ಅವರಿಗೊಂದ್ಮಾತು ಹೇಳೋಕಾಗುತ್ತ
ಸರ್?’ ಎಂದು ಅಲವತ್ತುಕೊಂಡಿದ್ದನ್ನು ನೋಡಿ ನನಗೆ ನಗು ಬಂದು,
‘ಈ ವಿಷಯದಲ್ಲಿ ನಿಮ್ಮ ಸೆಕ್ರೆಟರಿ ಅವರಿಗಿಂತ ಇನ್ಫ್ಲೂಯೆನ್ಸ್ಡ್ ಬೇರೆ ಬೇಕೇನ್ರೀ?
ನಿಮ್ಮ ಬಗ್ಗೆ ಎಜಿಎಂ ಅವರಾಗಿಯೇ ನನ್ನ ಪರ್ಸೊನಲ್ ಒಪೀನಿಯನ್ ಕೇಳಿದ್ರೆ, ಖಂಡಿತ
ನಾನಂತೂ ನಿಮ್ಮನ್ನ ಗೌರೀಶಂಕರ ಹತ್ತಿಸ್ತೀನಿ’ – ಅಂತ ಬಿರಿದ ನಗೆಗೆ ಅವಳೂ
ಶ್ರುತಿಗೂಡಿಸಿದಳು. ಮತ್ತೆ ‘ಥ್ಯಾಂಕ್ಯೂ ಸರ್’ ಅಂದಳು.
ಆದರೆ ಸಾಹೇಬರೇನೂ ನನ್ನ ಅಭಿಪ್ರಾಯವನ್ನು ಕೇಳಲಿಲ್ಲವೆನ್ನಿ, ಮತ್ತೆ ಹುಡುಗಿಯ
ಅದೃಷ್ಟ – ಎಲ್ಲವೂ ಹೂವಿನ ಸರ ಎತ್ತಿದ ಹಾಗೆ ! ಎಕ್ಸಿಕ್ಯೂಟೀವ್ ಟ್ರೈನಿಯಾಗಿ ಆಯ್ಕೆಹೊಂದಿ
ಇಲಾಖೆಯಲ್ಲಿ ಸಿಹಿ ಹಂಚಿದಳು. ‘ಎಲ್ಲ ನಿಮ್ಮ ಟ್ರೈನಿಂಗ್ ಬಲದಿಂದ ಸರ್’ ಎನ್ನುತ್ತ
ನನ್ನೆದೆಯುಬ್ಬಿಸಿದಳು. ಮುಂದಿನ ಎಂಟು ತಿಂಗಳು ಮೇನೇಜ್ಮೆಂಟ್ ಅಕಾಡೆಮಿಯಲ್ಲೇ
ಇರಬೇಕಾಗುತ್ತದೆ. ವಸತಿ, ತಿಂಡಿ, ಊಟ, ಎಲ್ಲವೂ ಅಲ್ಲಿಯೇ. ತರಪೇತು ಅವಧಿಯಲ್ಲಿ
ಎರಡು ತಿಂಗಳ ಇನ್ಹೌಸ್ ಟ್ರೈನಿಂಗಿಗಾಗಿ ಮತ್ತೆ ಇದೇ ಇಲಾಖೆಗೆ ಬರುತ್ತಾಳೆ. ಆನಂತರ
ಇಡೀ ತರಪೇತನ್ನು ಕುರಿತಂತೆ ದೊಡ್ಡ ನೋಟ್ಸನ್ನೇ ಸಿದ್ಧಗೊಳಿಸಬೇಕು. ಆಗಂತೂ ನನ್ನ
ಮಾರ್ಗದರ್ಶನಕ್ಕೆ ಬೆನ್ನು ಹತ್ತುತ್ತಾಳೆ. ಆಗ ನನ್ನನ್ನು ಅದೆಷ್ಟು ಅಭಿವಂದಿಸುತ್ತಾಳೋ !
ಭವಿಷ್ಯದ ಚಿತ್ರಗಳನ್ನು ಸೆಕ್ರೆಟರಿಯೊಡನೆ ಹಂಚಿಕೊಂಡೆ. ಆತನೂ ಪ್ರಸನ್ನಗೊಂಡ.
ಹುಡುಗಿಯು ಅತ್ತ ಅಕಾಡೆಮಿಯಲ್ಲಿ ಹೊಸ ದಿನಗಳನ್ನು ಕಾಣುತ್ತಿದ್ದರೆ, ಇತ್ತ ಸೆಕ್ರೆಟರಿಯು
ಹೊಸ ಸುದ್ದಿಯೊಂದನ್ನು ಹೊತ್ತು ತಂದ. ಆತನ ಎರಡನೆ ಮಗನ ಮದುವೆ ಗೊತ್ತಾಯಿತಂತೆ.
ಬರುವ ವಿಜಯದಶಮಿಯಂದೇ ಮುಹೂರ್ತ ! ಆ ಸುದ್ದಿ ಹೇಳುವಾಗ ಆತನ
ಮುಖಕಾಂತಿಯನ್ನು ನೋಡಬೇಕಿತ್ತು. ನಾನು ಸೌಜನ್ಯದಿಂದ ಕೈಕುಲುಕಿದಾಗ ‘ನಿಮಗೂ
ನನ್ನಷ್ಟೆ ಖುಷಿ ಆಗುತ್ತೆ – ವಿಷಯ ತಿಳಿದರೆ’ ಎಂದು ಗಹನವಾಗಿ ನಕ್ಕ. ಅದಕ್ಕೆ ಗಂಭೀರವಾಗೇ
ಇದ್ದ ನನ್ನ ಬೆನ್ನು ಸವರುತ್ತ, ‘ನನ್ನ ಭಾವಿ ಸೊಸೆ ಬೇರಾರೂ ಅಲ್ಲ. ನಿಮ್ಮ ಆಪ್ತ ಶಿಷ್ಯಳೇ’
ಎಂದ. ನಾನು ಸಖೇತಾಚ್ಚರಿಗೊಂಡೆ. ಸೆಕ್ರೆಟರಿ ಆ ಕ್ಷಣಕ್ಕೆ ಏಳು ಸುತ್ತಿನ ಮಲ್ಲಿಗೆ –
ರಾಜಕುಮಾರಿಯನ್ನು ವಶಪಡಿಸಿಕೊಂಡ ಮಾಂತ್ರಿಕನಂತೆ ಕಂಡ. ಅಂತೂ ಅಸಾಧ್ಯದವನು
ಎಂದುಕೊಂಡೆ.
‘ಖಂಡಿತ ನನಗೆ ನಿಮ್ಮಷ್ಟೆ ಖುಷಿಯಾಗಿದೆ’ ಎನ್ನುತ್ತ ಮತ್ತೆ ಕೈ ಕುಲುಕಿದೆ. ಆಸೆಯ
ಆಕಾಶ ಬುಟ್ಟಿಗೆ ಹುಡುಗಿ ಅನಿಲವಾದಳೆ? ಎಂದು ನನ್ನಲ್ಲೇ ಕೇಳಿಕೊಂಡೆ.
ಮದುವೆ ಸಂಗತಿಯೆಂಬ ಬಿಲ್ಲಿಂದ ಕೀಟಲೆಯ ಹೂಬಾಣಗಳನ್ನು ಬಿಟ್ಟು ಹುಡುಗಿಯ
ಕೆನ್ನೆಯಲ್ಲಿ ರಂಗೇಳಿಸೋಣವೆಂದುಕೊಂಡಿದ್ದರೆ, ಅವಳು ಇಡೀ ವಾರ ಕೆಲಸಕ್ಕೆ ಬಾರದೆ
ನನ್ನನ್ನು ನಿರಾಶೆಗೊಳಿಸಿದಳು. ಸೋಮವಾರವಷ್ಟೆ ಕಾಣಿಸಿಕೊಂಡು ಗುಡ್ ಮಾರ್ನಿಂಗ್
ಹೇಳಿದಳು. ನನ್ನ ಕೋಣೆಗೆ ಬರಮಾಡಿಕೊಂಡು ಅವಳಿಗೆ ಮುದ ನೀಡಬಹುದಾದ
ಮಾತುಗಳನ್ನಾಡಿದೆ. ಅವಳ ಕೆನ್ನೆಯಲ್ಲೇನೂ ರಂಗೇಳಲಿಲ್ಲ. ಕಳೆದ ವಾರ ತುರ್ತು
ಕೆಲಸದಿಂದ ಊರಿಗೆ ತುರ್ತಾಗಿ ಹೋಗಬೇಕಾಯಿತಂತೆ ! ಅದಕ್ಕಾಗಿ ‘ಎಕ್ಸ್ಕ್ಯೂಸ್ ’
ಕೇಳಿದಳು. ತುರ್ತು ಕೆಲಸ ಅಂದರೆ ಬೇರೆ ಏನಿದ್ದೀತು? ಅಪ್ಪ-ಅಮ್ಮನೊಂದಿಗೆ
ಮದುವೆಯ ಕುರಿತದ್ದೇ ಇರಬೇಕು.
‘ವಿಷಯವೆಲ್ಲ ತಿಳೀತು. ಅಂತು ಚೋರ್ ಕಿಧರ್ ಹೈ ಅಂದರೆ ಬಗಲ್ ಮೇ ಹೈ
ಅಂತಾರಲ್ಲ, ಹಾಗಾಯ್ತು. ಎನಿ ವೇ ಕಂಗ್ರಾಟ್ಸ್ !’ ಎಂದಾಗ ಸಂಕೋಚ ಪಡದೆ ನನ್ನ
14 15
ಆಕಾಶ ಬುಟ್ಟಿ ಮತ್ತು ಏಣಿ / ಆಕಾಶ ಬುಟ್ಟಿ ಮತ್ತು ಏಣಿ /
ನೀಡಿದ ಕೈಗೆ ತನ್ನ ಕೈ ಸೇರಿಸಿ ಕೃತಜ್ಞತೆ ಸೂಚಿಸಿದಳು. ಆದರೆ ಕೈಲಿ ತೋರಿಸಿದ ಖುಷಿ
ಅವಳ ಕಣ್ಗಳಲ್ಲಿರಲಿಲ್ಲ ಎನಿಸಿತು. ಮದುವೆ ಎಂಬುದು ಹೆಣ್ಣು ಮಕ್ಕಳಿಗೆ ಒಂದು ಆತಂಕದ
ವಿಷಯವೂ ಇದ್ದೀತು. ಸೆಕ್ರೆಟರಿಯ ಮಗನನ್ನು ಹಿಂದೆ ಒಮ್ಮೆ ಮಾತ್ರ ನೋಡಿದ್ದೆ. ಎತ್ತರಕ್ಕೆ
ಎಣ್ಣೆಗೆಂಪಾದ ಹುಡುಗ, ಎಡಗಾಲನ್ನು ಸ್ವಲ್ಪ ಎಳೆದು ಹಾಕುವುದನ್ನು ಬಿಟ್ಟರೆ ಯಾವುದರಲ್ಲೂ
ತೆಗೆದು ಹಾಕುವಂಥಾ ಹುಡುಗನಲ್ಲ. ಬಿಎಸ್ಸಿ ನಂತರ ಎಂ.ಬಿ.ಎ. ಮಾಡಿ ಒಂದು
ಅಂತರರಾಷ್ಟ್ರೕಯ ಕಂಪನಿಯಲ್ಲಿ ತಿಂಗಳಿಗೆ ಇಪ್ಪತ್ತು ಸಾವಿರ ಎಣಿಸುತ್ತಾನಂತೆ. ಸ್ಟೇಟ್ಸ್ಗೂ
ಹೋಗುವ ಅವಕಾಶಗಳಿವೆಯಂತೆ.
ಅಂತೂ ಸೆಕ್ರೆಟರಿಯ ಭಾಗ್ಯವೇ ಭಾಗ್ಯ. ಮುದ್ದಾದ ಎಂಜಿನಿಯರಿಂಗ್ ಸೊಸೆ,
ವರ್ಷದ ನಂತರ ಹದನೈದು ಸಾವಿರದ ಸಂಬಳ ತರುತ್ತಾಳೆ. ಮದುವೆಯ ನಂತರ
ಅವಕಾಶ ಬಂದರೆ ಇಬ್ಬರೂ ವಿದೇಶಕ್ಕೆ ಹಾರಿದರೂ ಅಚ್ಚರಿಯಿಲ್ಲ. ಸೆಕ್ರೆಟರಿಯ ಹೊಸ
ಬ್ಯಾಂಕ್ ಖಾತೆ ಡಾಲರ್ಗಳಿಂದಲೇ ಆರಂಭಗೊಳ್ಳುತ್ತದೆ. ಆಕಾಶ ಬುಟ್ಟಿಯು ಇನ್ನೂ
ಎತ್ತರಕ್ಕೆ ಹಾರುತ್ತದೆ.
ಮದುವೆಯ ದಿನಗಳು ಹತ್ತಿರವಾಗುತ್ತಿರುವಂತೆ ಆ ನಿಟ್ಟಿನಲ್ಲಾಗುತ್ತಿರುವ ಏರ್ಪಾಟುಗಳ
ಬಗ್ಗೆ ಸೆಕ್ರೆಟರಿ ನನಗೂ ವರದಿ ಮಾಡುತ್ತ ಬಂದಿದ್ದಾನೆ. ಅದು ಆತನಿಗೂ ಅಂಗಿಯ
ಕಾಲರನ್ನು ಮೇಲೇರಿಸುವ ವಿಚಾರವೇ. ಹುಡುಗನಿಗೆ ಚಿನ್ನದ ಗಡಿಯಾರ, ಉಂಗುರ,
ಸೂಟು ಸಿದ್ಧವಾಗಿದೆ. ವರೋಪಚಾರದಲ್ಲಿ ಇನ್ನೂ ಸೇರಿರಬಹುದಾದ ವಸ್ತುಗಳ ಸುಳಿವನ್ನು
ನೀಡಿಲ್ಲ. ಮದುವೆಯು ಅದ್ದೂರಿಯೆಂದು ಪ್ರತ್ಯೇಕ ಹೇಳಬೇಕಾಗಿಲ್ಲ. ‘ಹುಡುಗಿಯ ಅಪ್ಪ
ಹೊಟ್ಟೆ – ಬಟ್ಟೆ ಕಟ್ಟಿ ಅವಳನ್ನು ಎಂಜಿನೀಯರಿಂಗ್ ಓದಿಸಿದರು’ ಎಂಬ ಸೆಕ್ರೆಟರಿಯ
ಹಳೆಯ ಹೇಳಿಕೆ ಈಗ ಹಾಸ್ಯಾಸ್ಪದವಾಗಿದೆ. ‘ಹೊಡೆದರೆ ಆನೆಯನ್ನೇ ಹೊಡೆಯಬೇಕು’
ಎಂಬ ಮಾತನ್ನು ಸೆಕ್ರೆಟರಿಯಷ್ಟು ಅರ್ಥಮಾಡಿಕೊಂಡವರು ವಿರಳ ಎನಿಸುತ್ತದೆ.
ನಾಲ್ಕು ಬಣ್ಣಗಳಲ್ಲಿ, ನಾಲ್ಕು ಹಾಳೆಗಳ ಬಂಧದಲ್ಲಿ ಅಚ್ಚಾದ ಮದುವೆಯ ಕರೆಯೋಲೆಯೇ
ವಸ್ತು ಪ್ರದರ್ಶನಕ್ಕಿಡಬಹುದಾದ ಆಕರ್ಷಣೆಯುಳ್ಳದ್ದು. ಕಾರ್ಖಾನೆಯ ವರಿಷ್ಠ ಅಧಿಕಾರಿಗಳಿಗೆ,
ಗಣ್ಯರಿಗೆ, ಆಪ್ತರಿಗೆ, ಬಂಧುಗಳಿಗೆ ಪತ್ರಿಕೆಗಳನ್ನು ತಲುಪಿಸಿದ್ದಾಯಿತು. ಅದನ್ನು ಮುಖತಃ
ಭೇಟಿಯಾಗಿ, ಕೈಗೆ ನೀಡುವಾಗ ಅಂಬರದ ಅಪ್ಸರೆಯನ್ನೇ ಮನೆಗೆ ಕರೆತರುವಂತಹ ಹಿಗ್ಗು.
ಈ ಸೆಕ್ರೆಟರಿಗೀಗ ಆಕಾಶವೇ ಭೂಮಿ !
ಮದುವೆಗೆ ಇನ್ನು ಹತ್ತು ದಿನವಷ್ಟೆ ಉಳಿದಿದ್ದರೂ ವಧುವಿನ ಸೀರೆಗಳನ್ನು ಮಾತ್ರ
ಕೊಂಡಿದ್ದಾಗಿರಲಿಲ್ಲ. ‘ನಿಮಗೆ ಯಾವುವು ಇಷ್ಟವೆನಿಸುತ್ತೋ, ಅವನ್ನೇ ಸೆಲೆಕ್ಟ್ ಮಾಡಿ ತನ್ನಿ,
ನನ್ನ ಅಭ್ಯಂತರವೇನೂ ಇಲ್ಲ’ ಎಂಬ ಹುಡುಗಿಯ ವಿಚಿತ್ರ ಧೋರಣೆಗೆ ಅರ್ಥ ಕಾಣದೆ
ಸೆಕ್ರೆಟರಿ ಪರದಾಡತೊಡಗಿದ. ಆ ಬಗ್ಗೆ ನನ್ನ ಸಲಹೆಗೆ, ನಾನಾದರೂ ಏನು ಹೇಳಲು
ಸಾಧ್ಯ? ಹುಡುಗಿ ಹೇಳಿದಂತೆಯೇ ಮಾಡಿ’ ಎಂದದ್ದಕ್ಕೆ ಸೆಕ್ರೆಟರಿ ಮುಖ ಹಿಂಡಿಕೊಂಡ.
ಗೋಣನ್ನು ಅತ್ತಿತ್ತ ತಿರುಗಿಸಿದ. ‘ಇದೆಲ್ಲಿಯಾದ್ರೂ ಉಂಟಾ ಹೇಳಿ, ಹೆಂಗಸರಿಗೆ ಅದರಲ್ಲೂ
ಮದುವೆಗೆ ನಿಂತಿರೋ ಹುಡುಗಿಗೆ ಸೀರೆಗಳ ಸೆಲೆಕ್ಷನ್ ಅಂದ್ರೆ ಎಂಥಾ ಸಡಗರ, ಸಂಭ್ರಮ
ಇರಬೇಕು ! ಇದ್ಯಾಕೋ ಸರಿ ಕಾಣ್ತಾಯಿಲ್ಲ’ ಅನ್ನುವ ಅಸಹಾಯಕತೆ ತೋಡಿಕೊಂಡ.
ಹುಡುಗಿಗೆ ನಾನಾದರೂ ಒಂದ್ಮಾತು ಹೇಳಲಿ ಎಂಬ ಇಂಗಿತವೇ? ಈತನಿಗೆ ದೂರದ
ಸಂಬಂಧದ- ಪ್ರತಿ ದಿನ ನಮ್ಮ ನಡುವೆಯೇ ಒಡನಾಡುತ್ತಿರುವ -ಇವಳು ಹೀಗೆ ನಿರ್ಲಿಪ್ತತೆ
ತೋರುವುದೆಂದರೇನು? ನಾನೂ ಒಂದಿಷ್ಟು ತಲೆ ತುರಿಸಿಕೊಂಡು ಬೀಗರು-ಬೀಗರು
ಕೂಡಿ ಹೋಗಿಯೇ ಸೀರೆಗಳ ಆಯ್ಕೆ ಮಾಡಬಹುದಲ್ಲ ಎಂಬ ಸಲಹೆಯಿತ್ತೆ. ಅದೇ ಸರಿ
ಎಂಬಂತೆ ಸೆಕ್ರೆಟರಿ ಎರಡು ದಿನ ರಜೆ ಹಾಕಿರಬೇಕು. ಬೀಗರಿಬ್ಬರ ಕುಟುಂಬಗಳೂ
ಕಾಂಚೀಪುರಕ್ಕೆ ಹೋಗಿರಬೇಕು ಎಂದುಕೊಂಡೆ.
ಎರಡು ದಿನ ಅಂದುಕೊಂಡಿದ್ದು, ಅದು ನಾಲ್ಕಕ್ಕೂ ಕಾಲಿಟ್ಟಿತು. ಅದೂ ಕಳೆದು
ಐದನೇ ದಿನ ಪತ್ರಿಕೆಯಲ್ಲಿ ಬಂದ ಪ್ರಕಟಣೆಯೊಂದು ವಿಷಾದ ಹುಟ್ಟಿಸಿತು. ಸೆಕ್ರೆಟರಿಯ
ಮಗ ಅರವಿಂದ ಮತ್ತು ವರ್ಧಿನಿ – ಅವರ ವಿವಾಹವು ಕಾರಣಾಂತರದಿಂದ ರದ್ದಾದ
ಪ್ರಕಟಣೆ ಅದು ! ಇಲಾಖೆಯ ಸೂಚನಾ ಫಲಕದ ಮೇಲೆ ಸಹ ಕೆಂಪು ಶಾಹಿಯಿಂದ
ಬರೆಯಲಾಗಿದ್ದ ಮತ್ತು ಇದೇ ವಿಚಾರವನ್ನು ಪ್ರಕಟಿಸುವ ಪತ್ರವೊಂದು ಗುಂಡು ಪಿನ್ನುಗಳಿಂದ
ಇರಿಸಿಕೊಂಡು ಕೂತಿತ್ತು. ವರ್ಧಿನಿ ಸಹ ವಾರದಿಂದ ಪತ್ತೆಯಿಲ್ಲ. ಕಾರಣಾಂತರ ಅಂದರೆ
… ? ಏನೋ ಕೊನೆಯ ಹಂತದಲ್ಲಿ ಭಿನ್ನಾಭಿಪ್ರಾಯವೋ, ಕೊಟ್ಟು ತರುವ ವಿಚಾರದಲ್ಲಿ
ಸಂಘರ್ಷವೋ ಸಂಭವಿಸಿದ್ದೀತು.
ಕಾರ್ಯಾಲಯ ಕೊಠಡಿಯ ಮೆಟ್ಟಿಲೇರಿದೆ.
ಸೆಕ್ರೆಟರಿ ಮೇಜಿನ ಮೇಲೆ ಮೊಳಕೈಗಳನ್ನೂರಿ ತಲೆ ಸಿಡಿಯುತ್ತಿದೆ ಎಂಬ ಅವಸ್ಥೆಯಲ್ಲಿ
ಕುಳಿತಿದ್ದಾನೆ. ನನ್ನ ಆರೋಹಣದ ಸಪ್ಪಳ ಕೇಳಿಸಿರಬೇಕು. ತಲೆಯೆತ್ತಿದ, ಕಣ್ಗಳಲ್ಲಿ ಸೋಲಿತ್ತು,
ಮುಖದಲ್ಲಿ ಸಂಕಟವೋ ಉದ್ವಿಗ್ನತೆಯೋ ಮಡುಗಟ್ಟಿತ್ತು, ನನ್ನ ಸೋತ ನಮಸ್ಕಾರಕ್ಕೆ
ಪ್ರತಿವಂದಿಸದೆ, ಕಣ್ಣು ಮುಚ್ಚಿ ವ್ಯಥೆಯಿಂದ ತಲೆಯನ್ನು ಅತ್ತಿತ್ತ ಆಡಿಸಿದ. ಮುಖದಲ್ಲಿ
ಹೊಟ್ಟೆಯ ಸಂಕಟ ಮಡುಗಟ್ಟಿತ್ತು. ನಾನು ತುಸು ಧೈರ್ಯ ಕೊಡುವವನಂತೆ ‘ಏನಾಯ್ತು
ಸೆಕ್ರೆಟರಿಗಳಿಗೆ?’ ಎಂದು ಆತನ ಕೈಯನ್ನು ಹಗುರವಾಗಿ ಹಿಡಿದೆನು.
ಆತ ನನ್ನನ್ನೇ ಕ್ರೂರವಾಗಿ ದಿಟ್ಟಿಸುತ್ತ ‘ಆಗೋದೇನು? ಎಲ್ಲಾ ಹಾಳು, ಷಿ ಈಸ್ ಎ ಬ್ಲಡಿ
ಚೀಟ್’ ಎನ್ನುತ್ತ ಮೇಜು ಗುದ್ದಿದ. ಸದ್ಯ, ದೊಡ್ಡ ಬಾಸ್ ಒಳಗಿರಲಿಲ್ಲ. ಯಾರಿಗೆ ಯಾರು
ಮೋಸ ಮಾಡಿದ್ದಾರೆ? ತನಗೀ ಮದುವೆ ಇಷ್ಟವಿಲ್ಲವೆಂದು ಹೇಳಿರುವುದನ್ನು ನಂಬಲು
ಸಾಧ್ಯವಿರಲಿಲ್ಲ. ಈ ಮನುಷ್ಯನೇ ಹಣದ ವಿಷಯದಲ್ಲಿ ಅವರಿಗೆ ಪೀಡಿಸಿರಬೇಕು.
‘ನನಗಂತೂ ನಂಬೋಕೇ ಸಾಧ್ಯವಿಲ್ಲ’ ಎಂಬ ನನ್ನ ಕ್ಷೀಣ ಉದ್ಗಾರ ಹೊರಬಂದ
ಕೂಡಲೇ ಜೇಬಿನಲ್ಲಿರಿಸಿಕೊಂಡಿದ್ದ ಪತ್ರವೊಂದನ್ನು ನನ್ನತ್ತ ಎಸೆದ. ನಾನದನ್ನು ಬಿಡಿಸಿ
ಓದತೊಡಗಿದೆ. ಇಂಗ್ಲಿಷ್ನಲ್ಲಿದ್ದ ಅದರ ಅನುವಾದ ಹೀಗಿದೆ –
ಆತ್ಮೀಯರೇ, ನನ್ನನ್ನು ಕ್ಷಮಿಸಿ, ನನ್ನ ತಂದೆ-ತಾಯಿಯರ ಬಲವಂತಕ್ಕಷ್ಟೆ
16 17
ಆಕಾಶ ಬುಟ್ಟಿ ಮತ್ತು ಏಣಿ / ಆಕಾಶ ಬುಟ್ಟಿ ಮತ್ತು ಏಣಿ /
ನಾನೀ ಮದುವೆಗೆ ಸಮ್ಮತಿಸಿರುವಂತೆ ನಾಟಕವಾಡಿದೆ. ನನ್ನ ಆಲೋಚನೆಯಂತೆ ನನ್ನ
ಸ್ಥಿತಿಯು ಒಂದು ನಿರ್ದಿಷ್ಟತೆ ತಲುಪುವವರೆಗೆ ಈ ನಾಟಕವು ಅನಿವಾರ್ಯವಾಗಿತ್ತು.
ಅದಕ್ಕೊಂದಿಷ್ಟು ಕಾಲಾವಕಾಶವೂ ಬೇಕಾಗಿತ್ತು. ಈಗ ಅವೆಲ್ಲ ನನ್ನ ಕೈಗೂಡಿವೆ. ನಿಮ್ಮ
ಆಸೆಯ ಆಕಾಶ ಬುಟ್ಟಿಗೆ ನಾನು ಅನಿಲವಾದೆ. ನಾನಂದುಕೊಂಡಂತೆ ಅವೆಲ್ಲ ಈಗ
ಕೈಗೆಟುಕಿವೆ. ಅದಕ್ಕೆ ನಿಮ್ಮನ್ನು ಏಣಿಯಾಗಿ ಬಳಸಿಕೊಂಡಿದ್ದಕ್ಕೆ ಮತ್ತೊಮ್ಮೆ ಕ್ಷಮೆಯಿರಲಿ.
ಈಗ ನೇರ ವಿಚಾರಕ್ಕೆ ಬರುತ್ತೇನೆ. ನಮ್ಮ ಕಾಲೇಜಿನ ಹುಡುಗ, ನನಗಿಂತ ಎರಡು
ವರ್ಷ ಮುಂಚೆ ಡಿಗ್ರಿ ಮುಗಿಸಿದ್ದ ಪ್ರವೀಣ್ ಎಂಬಾತನನ್ನು ನಾನು ಪ್ರೀತಿಸುತ್ತಿದ್ದೆ.
ಮದುವೆಯಾಗುವ ನಿರ್ಧಾರವನ್ನೂ ಹಿಂದೆಯೇ ತೆಗೆದುಕೊಂಡಿದ್ದೆವು. ಸಾಫ್ಟ್ವೇರ್
ಕಂಪನಿಯಲ್ಲಿರುವ ಆತನೊಡನೆ ನಿರಂತರ ಸಂಪರ್ಕವಿಟ್ಟುಕೊಳ್ಳೋಣವೆಂದೇ ನಾನು ಕೆಲಸದ
ಮೇಲೆ ಬೆಂಗಳೂರಿಗೆ ಬಂದಿದ್ದು. ನಿಮ್ಮ ಇಲಾಖೆಯಲ್ಲಿ ಅದರಲ್ಲೂ ನಿಮ್ಮ ಕೃಪೆಯಿಂದಲೇ
ತಾತ್ಕಾಲಿಕ ಕೆಲಸವೂ ಸಿಕ್ಕಿತು. ಪ್ರವೀಣ್ಗೆ ಸ್ಟೇಟ್ಸ್ನಲ್ಲಿ ಉದ್ಯೋಗ ಹಿಡಿದು ಅಲ್ಲಿಯೇ
ನೆಲೆಸುವ ಆಸೆಯಿತ್ತು. ಈಗ ಅದೂ ಕೈಗೂಡಿದೆ.
ನನ್ನ ರೂಪಕ್ಕೆ, ನಾನು ತರಬಹುದಾದ ಸಂಬಳಕ್ಕೆ ನೀವು ಆಸೆ ಪಟ್ಟು, ಹಿಂದೆ ಯಾರನ್ನು
ಕಂಡರೆ ನೀವು ಉಡಾಫೆಯಿಂದ ನೋಡುತ್ತಿದ್ದಿರೋ ಅಂತಹ ನನ್ನ ಬಾಸ್ ಶ್ರೀ
ಶಂಕರಮೂರ್ತಿ ಅವರನ್ನು ನೀವು ಓಲೈಸತೊಡಗಿದ ಪರಿಯನ್ನು ಕಂಡು ನನಗೆ ನಗು
ಬರುತ್ತಿತ್ತು. ಅದೆಲ್ಲ ಓಲೈಕೆಯೂ ನನ್ನ ವಶೀಕರಣಕ್ಕೆಂದು ನನಗೆ ಗೊತ್ತು.
ನಾನು ಪ್ರೀತಿಸುವ ಪ್ರವೀಣ್ ಬೇರೆ ಜಾತಿಯವನು, ಅದಕ್ಕೆ ನಮ್ಮ ತಂದೆ ತಾಯಿ ಈ
ಮದುವೆಗೆ ಒಪ್ಪುತ್ತಿರಲಿಲ್ಲವೆಂದು ತಿಳಿದೇ ನಾನು ಈ ವಿಷಯವನ್ನು ಅವರಲ್ಲಿ ಮರೆಮಾಚಿದ್ದೆ.
ಆದರೆ ನೀವೇ ನಮ್ಮ ತಂದೆಗೆ ಹಿಂದಿನ ಸಂಬಂಧ ಹೇಳಿಕೊಂಡು ಕಾಗದ ಬರೆದಿರಿ. ನಿಮ್ಮ
ಮಗನಿಗೆ ನನ್ನನ್ನು ತಂದುಕೊಳ್ಳುವ ಇಚ್ಛೆಯನ್ನು ತಿಳಿಸಿದಿರಿ. ನಿಮ್ಮ ಅಧಿಕಾರ, ಆಸ್ತಿ,
ಅಂತಸ್ತು, ನೋಡಿ ನಮ್ಮಪ್ಪ ಒಪ್ಪಿಕೊಂಡರು. ಅದಕ್ಕಾಗಿ ನನ್ನನ್ನೂ ಒತ್ತಾಯಿಸಿದರು.
ನಾನೂ ಸಹ ಒಪ್ಪಿದ ಹಾಗೆ ಮಾಡಿದೆ. ಒಂದು ಕಡೆ ಮನಸ್ಸಿನಲ್ಲಿರುವುದನ್ನು ಅಪ್ಪನಿಗೆ
ತಿಳಿಸಲು ಭಯ, ಇನ್ನೊಂದು ಕಡೆ ಪ್ರವೀಣ್ಗೆ ಯಾವಾಗ ಸ್ಟೇಟ್ಸ್ನಲ್ಲಿ ಒಳ್ಳೆಯ ಕೆಲಸ
ದೊರಕೀತೋ ಎಂಬ ತುಡಿತ. ಇನ್ನೂ ಒಂದು ವರ್ಷ ಮದುವೆ ಬೇಡವೆಂದಿದ್ದು ಈ
ಕಾರಣಕ್ಕಾಗಿಯೇ. ಆದರೂ ನನ್ನ ಅಪ್ಪನನ್ನು ಒಪ್ಪಿಸಿ ಎಲ್ಲ ಏರ್ಪಾಟುಗಳನ್ನೂ ತ್ವರಿತವಾಗಿ
ಮಾಡಿಕೊಂಡಿರಿ. ಛತ್ರವನ್ನೂ ಗೊತ್ತುಪಡಿದಿರಿ. ಬಣ್ಣ ಬಣ್ಣದ ಆಹ್ವಾನ ಪತ್ರಿಕೆ ಅಚ್ಚು
ಹಾಕಿಸಿದಿರಿ. ಎಲ್ಲ ಕಡೆ ಹಂಚಿಯೂ ಬಿಟ್ಟಿರಿ.
ಸಿಡುಬಿನ ಕಲೆಯಿದ್ದ ನಿಮ್ಮ ಮಗನ ಮುಖವನ್ನು ಪ್ಲಾಸ್ಟಿಕ್ ಸರ್ಜರಿಯಿಂದ ಸರಿಪಡಿಸಿದಿರಿ.
ಆದರೆ ಕುಂಟುವ ಬಲಕಾಲು ? ಕ್ಷಮಿಸಿ, ನಿಮ್ಮನ್ನು ನೋಯಿಸಿದೆ.
ಪ್ರವೀಣ್ ಒಂದಿಗೆ ನನ್ನ ರಿಜಿಸ್ಟರ್ ಮದುವೆಯು ನಿನ್ನೆ ತಾನೆ ಆಯಿತು. ಮುಂದಿನ
ವಾರವೇ ನಾವಿಬ್ಬರೂ ಸ್ಟೇಟ್ಸ್ಗೆ ಹಾರಲಿದ್ದೇವೆ. ದೂರ ದೇಶದಲ್ಲಿ ಈ ಜಾತಿ-ಮತ
ನಮ್ಮನ್ನು ಕಾಡುವುದಿಲ್ಲ ಅಲ್ಲವೆ? ಉದ್ಧಟತನ ತೋರಿದ್ದಕ್ಕೆ ನನ್ನನ್ನು ಕ್ಷಮಿಸಿ. ಮಗಳೆಂದೇ
ತಿಳಿದು ಹರಸಿ- ಇತಿ, ವರ್ಧಿನಿ ಪ್ರವೀಣ್.
ನಿಧಾನವಾಗಿ ಓದಿದ ಪತ್ರವನ್ನು ಮೊದಲಿದ್ದ ಸ್ಥಿತಿಯಲ್ಲೇ ಮಡಿಸಿ ಮೇಜಿನ ಮೇಲಿಟ್ಟೆ.್ಟ
ಸೆಕ್ರೆಟರಿ ಅದನ್ನು ಜೇಬಿನಲ್ಲಿಟ್ಟುಕೊಂಡು ‘ನಾನು ಇಷ್ಟಕ್ಕೆ ಬಿಡಲ್ಲ. ನನ್ನನ್ನ ಅವಳು ಏನಂತ
ತಿಳ್ಕೊಂಡಿದ್ದಾಳೆ? ಪೊಲೀಸ್ ಕಂಪ್ಲೇಂಟ್ ಕೊಡ್ತೀನಿ, ಸರಿಯಾದ ಲಾಯರ್ನ ಹಿಡಿದು
ಡಿಫಾಮೇಷನ್ ಕೇಸ್ ಹಾಕಸ್ತೀನಿ. ನನಗಾಗಿರೋ ನಷ್ಟ-ಅವಮಾನಕ್ಕೆ ತಕ್ಕ ಶಿಕ್ಷೆ ಕೊಡಿಸ್ತೀನಿ.
ಹಾವಿಗೆ ಹಾಲೆರದಂತೆ ಆಯ್ತು – ಅವಳನ್ನ ಈ ಡಿಪಾರ್ಟ್ಮೆಂಟ್ಗೆ ಕರ್ಕೊಂಡು ಬಂದಿದ್ದು.
ಸ್ಕೌಂಡ್ರಲ್ ತಂದು, ಇವಳನ್ನ ಆ ದೇವರು ಸುಮ್ನೆ ಬಿಡಲ್ಲ. ಮಹಡಿಯೇರಿದ ಮೇಲೆ
ಏಣೀನೇ ಕಾಲಲ್ಲಿ ಒದ್ದವಳಿಗೆ ತಕ್ಕ ಶಿಕ್ಷೇನೇ ಕೊಡ್ತಾನೆ.’ ಅಂತೆಲ್ಲ ಬಯ್ಯುತ್ತ ಹೋದ.
ಯಾವುದೋ ಒಂದು ಟೆಲಿಫೋನ್ ಕರೆ ಬಂತು. ಅದನ್ನು ಆವೇಶದಿಂದಲೇ ಎತ್ತಿಕೊಂಡ
ಸೆಕ್ರೆಟರಿ, ಆ ಬದಿಯಿದ್ದವರ ಹೆಸರು ತಿಳಿಯುತ್ತಿದ್ದಂತೆಯೇ ‘ಇಲ್ಲ ಮಿಸ್ಟರ್, ದಟ್ ಸೆಕ್ರೆಟರಿ
ಈಸ್ ನಾಟ್ ಇನ್ ದ ಸೀಟ್, ಹಿ ಈಸ್ ಡೆಡ್ …’ ಅಂತ ಫೋನ್ ಕುಕ್ಕಿದ.
ಇಷ್ಟಾಗಿಯೂ ನಾನು ಅಲ್ಲೇ ಇದ್ದರೆ ನನಗೇನು ಕಾದಿದೆಯೋ ಅಂತ ಬೆದರಿ ಸದ್ದು
ಮಾಡದೆ ಮೆಟ್ಟಿಲಿಳಿದು ಕೆಳಗೆ ಬಂದುಬಿಟ್ಟೆ.
18 19
ಆಕಾಶ ಬುಟ್ಟಿ ಮತ್ತು ಏಣಿ / 20 ಆಕಾಶ ಬುಟ್ಟಿ ಮತ್ತು ಏಣಿ / 21
…ಅಲೆಗಳಲ್ಲಿ
ಆವೊಂದು ವಿಶೇಷ ಸಂದರ್ಭಕ್ಕೂ ಮುಂಚೆ ನಚಿಕೇತ ಆಕೆಯನ್ನು ಮುಖತಃ
ಕಂಡವನಲ್ಲ. ಆದರೆ ಆಕೆ ಪತ್ರಿಕೆಗಳಲ್ಲಿ ಆಗಿಂದಾಗ್ಗೆ ಬರೆಯುವ ಬಿಡಿಗವನಗಳನ್ನು ತಪ್ಪದೆ
ಓದುತ್ತ ಬಂದವನು. ಆ ಕವನಗಳಲ್ಲಿ ಯಾವುದಾದರೊಂದು ಸಂವೇದನೆ ಅನಾವರಣಗೊಂಡು
ಓದುವ ಮನಸ್ಸುಗಳನ್ನು ಕಲಕಿಬಿಡುವ ಘನ ಅಂಶವನ್ನು ಗುರ್ತಿಸುತ್ತಾನೆ. ಆ ಬಗ್ಗೆ ಒಂದು
ಮೆಚ್ಚುಗೆಯ ಪತ್ರವನ್ನು ಆಕೆಗೆ ಬರೆಯುವ ತುಡಿತ ಹಲವು ಬಾರಿ ಉಂಟಾಗಿದ್ದರೂ ಅವ್ಯಕ್ತ
ಸಂಕೋಚಕ್ಕೊಳಗಾಗಿ ಅರ್ಧ ಬರೆದವನ್ನು ಹರಿದು ಹಾಕಿದ್ದೂ ಉಂಟು. ಸಹೃದಯ
ಓದುಗರು ಬರೆವ ಪತ್ರಗಳಿಂದ ಕೃತಿಕಾರರು ಎಷ್ಟು ಹರ್ಷಗೊಳ್ಳುವರೆಂಬ ಅಂಶ, ಆರು
ಕೃತಿಗಳನ್ನು ರಚಿಸಿದ ಅವನಿಗೆ ಸ್ವಾನುಭವದಿಂದಲೇ ತಿಳಿದಿದೆ. ಮೊದಲೆರಡು ಪುಸ್ತಕಗಳ
ಬಗ್ಗೆ ಕೆಲ ಜನಪ್ರಿಯ ಹಿರಿಯ ಸಾಹಿತಿಗಳೂ ಸೇರಿದಂತೆ ಹಲವಾರು ಮಂದಿ ಪತ್ರ ಬರೆದು
ಮೆಚ್ಚುಗೆಯನ್ನು ತಿಳಿಸುವುದರ ಜೊತೆಗೆ ಕೊರತೆಗಳನ್ನೂ ಗುರ್ತಿಸುತ್ತ ಮಾರ್ಗದರ್ಶನ
ನೀಡಿದ್ದಾರೆ. ಈ ಎಲ್ಲ ಪತ್ರಗಳಲ್ಲಿ ಕೆಲವನ್ನು ಆಯ್ದು, ಅದರಲ್ಲಿನ ಪ್ರಮುಖ ಅಂಶಗಳನ್ನು
ಅವನ ಮೂರನೇ ಪುಸ್ತಕದ ಕಡೆಯ ಪುಟಗಳಲ್ಲಿ ಅಚ್ಚು ಹಾಕಿಸಿದ್ದ. ಅಂತಹ ಪತ್ರಗಳ
ಗುಂಪಿಗೆ ಧನ್ಯತೆಯ ಕುಸುಮಗಳು ಎಂಬ ಶೀರ್ಷಿಕೆಯನ್ನು ಕೊಟ್ಟಿದ್ದಾನೆ. ಒಬ್ಬ ಲೇಖಕನ
ಸಾಹಿತ್ಯ ಕೃಷಿಗೆ ಅವೇ ರಸಗೊಬ್ಬರ ಮತ್ತು ಔಷಧ ಎಂದು ವ್ಯಾಖ್ಯಾನಿಸುತ್ತಾನೆ ಬೇರೆ.
ಮೂಡಬಿದಿರೆಯ ಸಾಹಿತ್ಯ ಸಮ್ಮೇಳನಕ್ಕೆ ಹಿರಿಯ ಮಿತ್ರ ರಾಜಾರಾಯರು, ಹೊಸ
ಮಿತ್ರ ಶಿವರಾಜ್ ಜೊತೆಗೂಡಿದ್ದು, ನಚಿಕೇತನ ಉತ್ಸಾಹವನ್ನು ಹೆಚ್ಚಿಸಿತ್ತು. ಸಮ್ಮೇಳನದ
ಮೊದಲ ದಿನವೇ ಅವನ ಆರನೇ ಕೃತಿಯು ಬಿಡುಗಡೆಯಾಗುವುದಿತ್ತು. ಎರಡು ತಿಂಗಳಷ್ಟು
ಮುಂಚೆಯೇ ಅದರ ಪ್ರಕಟಣೆಗೆಂದು ಅವನಿಗೆ ಹತ್ತು ಸಾವಿರ ರೂಪಾಯಿಗಳಷ್ಟು ಸಹಾಯಧನ
ನೀಡುವ ಪತ್ರ ಸ್ವಾಗತ ಸಮಿತಿಯಿಂದ ಬಂದಿದ್ದು, ಆ ಮೊತ್ತವನ್ನು ಸಮ್ಮೇಳನದಲ್ಲಿ ನೀಡುವುದಿತ್ತು.
ಅದೆಲ್ಲವೂ ವ್ಯವಸ್ಥಿತವಾಗಿಯೇ ನಡೆಯಿತು. ಹತ್ತು ಸಾವಿರದ ಚೆಕ್ಕನ್ನು ಕೈಚೀಲದಲ್ಲಿ
ತುಂಬಿದ ಅವನು ಸಮ್ಮೇಳನದಲ್ಲಿ ಉತ್ಸಾಹದ ಹಕ್ಕಿಯಾದ.
ಇಲ್ಲಿ, ರಾಜಾರಾಯರನ್ನು ಕುರಿತಾಗಿ ಒಂದಿಷ್ಟು ವಿಚಾರಗಳನ್ನು ತಿಳಿಸದಿದ್ದರೆ, ಈ ಕಥೆಗೊಂದು
ಸೂಕ್ತ ಹಿನ್ನೆಲೆಯು ಸಿಗಲಾರದೇನೋ. ಸ್ನಾತಕೋತ್ತರ ಪದವಿ ಗಳಿಸಿ, ಕಾಲೇಜು ಪ್ರಾಧ್ಯಾಪಕರಾಗಿ,
ವಾಣಿಜ್ಯೋದ್ಯಮಿಯಾಗಿ, ವಿಮಾ ಏಜೆಂಟರಾಗಿ ಜೊತೆಗೆ ಒಳ್ಳೆಯ ರಸಿಕರಾಗಿ-ಅವರ
ಅನುಭವ ಮತ್ತು ಚಿಂತನೆಗಳು ಅಪಾರ. ಲೇಖನಿಯನ್ನು ಹರಿತವಾಗಿಯೂ, ನಯವಾಗಿಯೂ
ಬಳಸಬಲ್ಲವರು, ತಮ್ಮನ್ನು ದೊಡ್ಡ ಸಾಹಿತಿ ಎಂದೇನೂ ಹೇಳಿಕೊಳ್ಳದಿದ್ದರೂ ‘ಕರಟಿ’ (ಅಂದರೆ
ಕಿರು ಹರಟೆ) ಎಂದು ಅವರೇ ಗುರ್ತಿಸಿಕೊಳ್ಳುವ ಹಲವಾರು ಲಘು ಪ್ರಬಂಧಗಳನ್ನು
ನಚಿಕೇತ ಓದಿ ಆನಂದಿಸಿದ್ದಾನೆ. ಶಿಶುಗೀತೆಗಳನ್ನೂ ಬರೆದು ಮೆಚ್ಚಿಗೆ ಗಳಿಸಿದ್ದಾರೆ. ಆದರೂ
ನಾನೊಬ್ಬ ತುಣುಕು ಸಾಹಿತಿಯೆಂದು ಹೇಳಿಕೊಳ್ಳುತ್ತಲೇ ಇತ್ತೀಚೆಗೆ ಒಳ್ಳೆಯ ವಿಮರ್ಶಕರೂ
ಆಗುತ್ತಿದ್ದಾರೆ. ಹೆಚ್ಚು ಬರೆಯಲಾಗದವರು ಒಳ್ಳೇ ವಿಮರ್ಶರಾಗುತ್ತಾರೆ ಎಂದು ತಮ್ಮನ್ನೇ
ಟೀಕಿಸಿ ಕೇಳುಗರನ್ನು ನಗಿಸುತ್ತಾರೆ. ಇವೆಲ್ಲವಕ್ಕಿಂತ ಅವರಲ್ಲಿ ನಚಿಕೇತ ತುಂಬ ಮೆಚ್ಚುವ
ಅಂಶವೆಂದರೆ- ಅವರು ಪತ್ರಗಳ ಮುಖೇನ ಕಟ್ಟಿಕೊಳ್ಳುವ ಸಾಹಿತ್ಯ ಬಳಗ. ಹೆಣ್ಣು-
ಗಂಡುಗಳ ಭೇದವಿಲ್ಲದೆ ಎಲ್ಲ ವಯೋಮಾನದ, ಎಲ್ಲ ಬಗೆಯ ಮನೋಧರ್ಮದ
ಬರಹಗಾರರನ್ನು ಪತ್ರ ಮುಖೇನ, ಫೋನ್ ಮುಖೇನ ಸದಾ ಸಂಪರ್ಕದಲ್ಲಿರಿಸಿಕೊಂಡಿದ್ದಾರೆ.
ಸಮ್ಮೇಳನದಲ್ಲಿ ನಚಿಕೇತ ಪರಿಚಯ ಮಾಡಿಕೊಂಡ ಆ ಕವಯಿತ್ರಿ ಕೂಡ ರಾಜಾರಾಯರ
ಪತ್ರಸಂಗಾತಿಯೇ !
ರಾಜಾರಾಯರ ಖಾಸಾ ಬೀಗ ರತ್ನಾಕರರಾಯರು ಕಾರ್ಕಳ ವಾಸಿಗಳು. ಅಲ್ಲಿಂದ
ಮೂಡಬಿದಿರೆ ಅರ್ಧ ತಾಸಿನ ಹಾದಿ. ಹಾಗಾಗಿ ಈ ಮೂವರು ಸಮ್ಮೇಳನಾರ್ಥಿಗಳಿಗೂ
ಕಾರ್ಕಳದಲ್ಲಿಯೇ ಬಿಡಾರ. ಬೆಳಗ್ಗೆ ಕಾಫಿ ಕುಡಿದು ಮನೆಬಿಟ್ಟರೆ ಸಮ್ಮೇಳನದ ಕಾರ್ಯಕ್ರಮಗಳನ್ನು
ರಾತ್ರಿ ಒಂಬತ್ತರವರೆಗೂ ನೋಡಿಕೊಂಡು ವಾಪಸ್ಸು.
ಸಮ್ಮೇಳನದ ಎರಡನೇ ದಿನ, ಬೆಳಗಿನ ಸಮಯ. ಕವಿ ರತ್ನಾಕರ ವರ್ಣಿ ವೇದಿಕೆಯಲ್ಲಿ
ಕವಿಗೋಷ್ಠಿ ಏರ್ಪಾಟಾಗಿತ್ತು. ಹೊಸ ಕವಿಗಳಿಗೇ ಆದ್ಯತೆ. ಈ ಮೂವರೂ ವೇದಿಕೆಗೆ
ಅಭಿಮುಖವಾಗಿ ಎಡಬದಿಯ ಎರಡನೇ ಸಾಲಿನ ಕುರ್ಚಿಗಳಲ್ಲಿ ಆಸೀನರಾಗಿದ್ದರು.
ಗೋಷ್ಠಿಯಿನ್ನೂ ಆರಂಭಗೊಂಡಿರಲಿಲ್ಲ. ಬರುವವರು ಬರುತ್ತಿದ್ದರು, ಬಂದವರು ಇನ್ನಾರಿಗೋ
ಹುಡುಕುತ್ತಿದ್ದರು. ಕೆಲವರು ಸೂಕ್ತವಾದ ಸ್ಥಳ ಸಿಗದೆ ಅಲ್ಲಿಂದಿಲ್ಲಿಗೆ ಓಡಾಡುತ್ತಿದ್ದರು.
ಅದೊಂದು ಜನ ಜಾತ್ರೆಯೆಂದರೂ ಸರಿಯೇ.
ಮುಂದಿನ ಸಾಲಿನಲ್ಲಿ ಕುಳಿತಿದ್ದ ಆ ಕವಯಿತ್ರಿಯನ್ನು ಅಚಾನಕ್ ಗುರ್ತಿಸಿ
‘ನಮಸ್ಕಾರ’ ಎಂದರು. ಆಕೆ ತಿರುಗಿ ಪ್ರತಿವಂದಿಸುತ್ತ ಯಾವಾಗ ಬಂದಿರಿ, ಎಲ್ಲಿ ಉಳಿದಿದ್ದೀರಿಎಂದೆಲ್ಲ ವಿಚಾರಿಸಿದರು. ರಾಯರು ತಮ್ಮ ಎರಡೂ ಬದಿಯಲ್ಲಿದ್ದ ಮಿತ್ರರನ್ನು ಆಕೆಗೆ
ಪರಿಚಯಿಸಿದರು. ನಚಿಕೇತನನ್ನು ವಿಶೇಷವಾಗಿ ‘ಇವರು ಎಂಜಿನೀಯರ್ ಕಮ್ ಸಾಹಿತಿ,
ಇವರ ಆರನೇ ಕೃತಿ ನಿನ್ನೆ ತಾನೆ ಇಲ್ಲೇ ಬಿಡುಗಡೆಯಾಯ್ತು, ಸ್ವಾಗತ ಸಮಿತಿಯಿಂದ ಹತ್ತು
ಸಾವಿರದ ಚೆಕ್ಕನ್ನೂ ಪಾಕೆಟ್ಗೆ ಹಾಕ್ಕೊಂಡಿದ್ದಾರೆ’ ಅಂತ ಪರಿಚಯಿಸಿದರು. ನಚಿಕೇತನಿಗೆ
ಆಕಾಶ ಬುಟ್ಟಿ ಮತ್ತು ಏಣಿ / 22 ಆಕಾಶ ಬುಟ್ಟಿ ಮತ್ತು ಏಣಿ / 23
ಕೊಂಚ ಹೆಮ್ಮೆಯೆನಿಸಿತು. ಒಂದಿಷ್ಟು ಹೊತ್ತು ಆಕೆಯನ್ನೇ ನೋಡುತ್ತ ನಿಂತ. ಅದಕ್ಕೆ
ಅವನಲ್ಲಿ ಆ ಮೊದಲೇ ಮನೆಮಾಡಿದ್ದ ಅಭಿಮಾನದ ಜೊತೆಗೆ ಆಕೆಯ ಸುಂದರ,
ಸೌಜನ್ಯಪೂರ್ಣ ವ್ಯಕ್ತಿತ್ವವೂ ಕಾರಣವಿದ್ದೀತು. ಹೊಗಳಿದ ರಾಯರಿಗೆ ಧನ್ಯವಾದ ಹೇಳುತ್ತ
ಕೈಚೀಲದಲ್ಲಿರಿಸಿಕೊಂಡಿದ್ದ ಹೊಸ ಪುಸ್ತಕದ ಒಂದು ಪ್ರತಿಯನ್ನು ಆಕೆಯ ಕೈಗಿತ್ತ.
‘ತುಂಬ ಥ್ಯಾಂಕ್ಸ್, ಕಥೆಗಳೆಂದರೆ ನನಗೆ ಬಹಳ ಇಷ್ಟ’, ಬಿರಿದ ತುಟಿಗಳ ಮುಗುಳು
ನಗೆ ಆಕೆಯ ಸರಳ ಸೌಂದರ್ಯದ ಅಂದವನ್ನು ಹೆಚ್ಚಿಸಿತ್ತು. ಮೂವತ್ತು-ಮೂವತ್ತೈದರ
ಹರೆಯಕ್ಕೆ ತಕ್ಕ ಸ್ಥಿತ ಪ್ರಜ್ಞೆ, ಗಂಭೀರತೆ – ಮಾತು ಮತ್ತು ನಗೆ – ಎರಡರಲ್ಲೂ ಇತ್ತು.
ಆಕೆ ಪುಸ್ತಕದ ಪುಟಗಳನ್ನು ಹಾಗೆಯೇ ತಿರುವು ಹಾಕುತ್ತ, ಕಥೆ ಶೀರ್ಷಿಕೆಗಳನ್ನೂ-
ಅವುಗಳಲ್ಲಿನ ಯಾವುದೋ ಸಂದರ್ಭವನ್ನೋ, ಕ್ಷಿಪ್ರವಾಗಿ ಅನುಭವಿಸುತ್ತ ಹರ್ಷದ ಪ್ರತಿಕ್ರಿಯೆ
ತೋರುತ್ತಿದ್ದರು. ಅನಂತರ ಆ ಮುಂಚೆಯೇ ಪರಿಚಯಿಸಿದ್ದ ತಮ್ಮ ಪತಿರಾಯರ ಕೈಗೆ
ಅದನ್ನು ವರ್ಗಾಯಿಸಿದರು. ಆತನಾದರೋ ಪುಸ್ತಕದ ಮುಖಬೆಲೆಯನ್ನು ಓದಿಕೊಂಡು
ಐವತ್ತರ ನೋಟೊಂದನ್ನು ನಚಿಕೇತನ ಕೈಲಿರಿಸಿದರು..
‘ಹಣವೇನೂ ಬೇಡ, ಅಭಿಮಾನದಿಂದ ಕೊಟ್ಟಿದ್ದು’ – ಎಂದ ಅವನು. ‘ನಾವೂ
ಅಭಿಮಾನದಿಂದ್ಲೇ ಕೊಡ್ತಿರೋದು, ತಗೊಳ್ಳಿ’-ಆಕೆಯ ಪತಿಯ ತಿರುಗು ಹೂಬಾಣ.
ಉಭಯರ ಜಿಜ್ಞಾಸೆಯನ್ನು ಗಮನಿಸಿದ ರಾಯರು ‘ತಾವಾಗಿ ಅವರು ಕೊಡ್ತೀನಿ
ಅನ್ನುವಾಗ ಏಕೆ ಬೇಡಾ ಅನ್ನೋದು. ಬೇಕಿದ್ದರೆ ಸ್ವಲ್ಪ ರಿಯಾಯಿತಿ ಕೊಟ್ಟು ಅಭಿಮಾನಾನ
ಉಳುಸ್ಕೊಳ್ಳಿ’ ಎಂದು ಜಾಣ ಸಂದೇಶ ನೀಡಿದರು. ಆಗಲಷ್ಟೆ ಐವತ್ತರ ನೋಟನ್ನು ಪಡೆದು
ಹತ್ತನ್ನು ವಾಪಸ್ಸು ಕೊಟ್ಟ ನಚಿಕೇತ. ಇದು ತನ್ನ ಹೊಸ ಪುಸ್ತಕದ ‘ಬೋಣಿ’ ಎಂಬ ಒಳಗಿನ
ಸಂತಸವಾದರೆ, ಹೊರಗಡೆ ಸ್ವಲ್ಪ ಕಸಿವಿಸಿಯೆನಿಸಿತು. ಸ್ವತಃ ಬರಹಗಾರ್ತಿಯಾದಾಗ್ಯೂ,
ಇನ್ನೊಬ್ಬರ ಪುಸ್ತಕಕ್ಕೆ ಕಿಮ್ಮತ್ತು ನೀಡುವ ಆ ದಂಪತಿಯ ‘ಪುಸ್ತಕ ಪ್ರೀತಿ’ಗೆ ಬೆರಗಾದೆ. ಅದಕ್ಕೆ
ಪೂರಕವೆನಿಸಿದ ರಾಜಾರಾಯರ ಪ್ರಭಾವವನ್ನೂ ನೆನೆದೆ. ಆ ಭಾವುಕತೆಯ ಸಂದರ್ಭದಲ್ಲಿ
‘ಥ್ಯಾಂಕ್ಸ್’ ಅಥವಾ ‘ಧನ್ಯವಾದಗಳು’ ಎಂಬ ಪದಗಳು ಅದೇಕೋ ಸಂಕೋಚಪಟ್ಟುಕೊಂಡು
ಅವನ ಮನದೊಳಗೇ ಉಳಿದುಬಿಟ್ಟವು. ಹತ್ತು-ಹನ್ನೊಂದು ವರ್ಷಗಳ ಹಿಂದೆ ಇಹಲೋಕ
ತ್ಯಜಿಸಿದ್ದ ಹಿರಿಯ ಸೋದರಿ ಅವನಿಗೆ ನೆನಪಾದಳು. ಬಹುಶಃ ಪುಸ್ತಕಕ್ಕೆ ಹಣ
ತೆಗೆದುಕೊಳ್ಳದಿದ್ದರೂ ಅಂತಹ ಭಾವನೆಯಿಂದ ಅವನು ವಂಚಿತನಾಗುತ್ತಿರಲಿಲ್ಲ.
ವೇದಿಕೆಯಲ್ಲಿ ‘ಕವಿಗೋಷ್ಠಿ’ ಆರಂಭಗೊಳ್ಳುತ್ತಿರುವಂತೆ ಸದ್ದು ಅಡಗಿನ ಜನಸಾಗರದಲ್ಲಿ
ಅವರೂ ಬೆರೆತುಹೋದರು. ಐದು ‘ಮಹಿಳಾಮಣಿ’ ಗಳೊಂದಿಗೆ ಆ ಸೋದರಿ ಕವಯಿತ್ರಿಯನ್ನೂ
ಸೇರಿಸಿರಬೇಕಿತ್ತು ಎಂಬ ಅವನ ಉದ್ಗಾರಕ್ಕೆ ರಾಯರೂ ಸಮ್ಮತಿಸಿದರು. ಇಂತಹ ಗೋಷ್ಠಿಗಳಿಗೆ,
ಬಹುಮಾನ-ಪ್ರಶಸ್ತಿಗಳಿಗೆ ಆಯ್ಕೆಯಾಗುವುದು ಯಾರದೋ ಶಿಫಾರಸ್ಸಿನ ಫಲವೇ ಹೊರತು
ನಿಜವಾದ ಯೋಗ್ಯತೆಯಿಂದಲ್ಲ ಎಂಬ ಹಳೆಯ ನಂಬಿಕೆಯನ್ನು ಅಳೆದಳೆದು ತೂಗಿದ.
ಗೋಷ್ಠಿ ಮುಗಿದ ಕೂಡಲೆ ಆ ಕವಯಿತ್ರಿ, ಆಕೆಯ ಪತಿ ಹಾಗೂ ಜೊತೆಯಲ್ಲಿದ್ದ
ಆರೇಳು ವರ್ಷದ ಹುಡುಗ ಅಲ್ಲಿಂದ ನಿಧಾನವಾಗಿ ನಿರ್ಗಮಿಸಿದರು. ಹೊರಡುವ ಮುನ್ನ
ಈ ಮೂವರನ್ನೂ ಕುರಿತು ‘ಬರ್ತೀವಿ’ ಎಂದು ಹೇಳಲು ಮರೆಯಲಿಲ್ಲ. ಹೊರಗೆ ಸಾಕಷ್ಟು
ಬಿಸಿಲೇರುತ್ತಿದ್ದರೂ ವಿಶಾಲ ಅಂಗಳ ಬಟ್ಟೆಯ ಸೂರಿನಡಿ ತಂಪಾಗಿಯೇ ಇತ್ತು. ಭೋಜನ
ಶಾಲೆಯ ಕಡೆಯಿಂದ ರಸಕವಳದ ಸುವಾಸನೆ ಮೂವರನ್ನೂ ಸೆಳೆಯಿತು. ಅವರು ಪ್ರವೇಶ
ದ್ವಾರದ ಎಡಭಾಗಕ್ಕೆ ನಿಂತ ಉದ್ದನೆಯ ಸರತಿ ಸಾಲನ್ನು ಸೇರಿಕೊಂಡರು.
ಊಟದ ಅನಂತರದ ‘ಚುಟುಕು ಕವಿಗೋಷ್ಠಿ’. ಬೆಳಗಿನ ‘ಮುಖ್ಯ ಕವಿಗೋಷ್ಠಿ’ಗಿಂತ
ರಂಜನೀಯವಾಗಿತ್ತು. ಸಂಜೆಯ ಗೋಷ್ಠಿಗಳು ಅಷ್ಟೇನೂ ಸ್ವಾರಸ್ಯಕರವಾದವಲ್ಲವೆಂದೂ,
ಅದರ ಬದಲಿಗೆ ಎಲ್ಲಿಯಾದರೂ ಸುತ್ತಾಡಿ ಬರೋಣವೆಂದೂ ಅವರು ತೀರ್ಮಾನಿಸಿದರು.
ಯಾವುದಾದರೂ ಬಸ್ ಹಿಡಿದು ಕಾರ್ಕಳಕ್ಕೆ ತೆರಳುವುದಂತೂ ಮೊದಲ ಗುರಿಯಾದ್ದರಿಂದ
ಬಸ್ ಸ್ಟ್ಯಾಂಡಿನತ್ತ ಹೆಜ್ಜೆ ಹಾಕಿದರು.
ಸಾಗುವ ಹಾದಿಯಲ್ಲಿ ಮತ್ತೆ ಆ ಕವಯಿತ್ರಿ ದಂಪತಿಯ ಮಾತು, ಇಬ್ಬರದೂ
ಎಂತಹ ಅನ್ಯೋನ್ಯ ದಾಂಪತ್ಯ ! ಇಬ್ಬರೂ ಕಾಲೇಜು ಉಪನ್ಯಾಸಕರು. ಆತ ಉಡುಪಿಯ
ಕಾಲೇಜಿನಲ್ಲಿ ಭೌತಶಾಸ್ತ್ರದ ಬೋಧಕರಾದರೆ, ಆಕೆ ಕಾರ್ಕಳದ ಕಾಲೇಜಿನಲ್ಲಿ ಇಂಗ್ಲಿಷ್
ಪ್ರಾಧ್ಯಾಪಕಿ. ಇಬ್ಬರಲ್ಲಿನ ಸಾಮಾನ್ಯ ಹವ್ಯಾಸ ಕನ್ನಡ ಸಾಹಿತ್ಯ. ಆಕೆ ಮನೆಯಲ್ಲಿ ಸಣ್ಣದೊಂದು
ಪುಸ್ತಕ ಭಂಡಾರವೇ ಇದೆಯೆಂದು ರಾಯರು ಉಳಿದಿಬ್ಬರಿಗೆ ಹೇಳಿದರು.
ಬೆಳಗ್ಗೆ ಮನೆ ಬಿಡುವ ಮುಂಚೆ ಶಿವರಾಜ್ ಹೇಳಿದ್ದ ಸಂಗತಿಯೊಂದು ನಚಿಕೇತನ
ನೆನಪಿಗೆ ಬಂತು. ಅಂದಿನ ಪ್ರಮುಖ ಕನ್ನಡ ಪತ್ರಿಕೆಯೊಂದರಲ್ಲಿ ಸಾಹಿತ್ಯ ಸಮ್ಮೇಳನವನ್ನು
ಕುರಿತಾಗಿ ಆಕೆಯ ಲೇಖನವೊಂದು ಭಾವಚಿತ್ರ, ಮನೆಯ ವಿಳಾಸದ ಸಹಿತ ಪ್ರಕಟವಾಗಿರುವ
ಸಂಗತಿ ಅದಾಗಿತ್ತು. ಅದನ್ನು ರಾಯರಾಗಲಿ, ನಚಿಕೇತನಾಗಲಿ ಓದುವುದಿರಲಿ ನೋಡಿಯೂ
ಇರಲಿಲ್ಲ. ಈ ಇಬ್ಬರಿಗಿಂತ ಮುಂಚೆ ಸ್ನಾನ ಮುಗಿಸಿ ಅಣಿಯಾಗಿದ್ದ ಶಿವರಾಜ್ ಮಾತ್ರವೇ
ಅದನ್ನು ಅರೆಬರೆಯಾಗಿ ಓದಿದ್ದನಂತೆ. ಹೊರಡುವ ಭರಾಟೆಯಲ್ಲಿ ಓದುವ ವ್ಯವಧಾನವಾದರೂ
ಎಲ್ಲಿ ಬರಬೇಕು? ಈಗ, ಆಕೆಯ ಪರಿಚಯವಾದನಂತರ ಲೇಖನವನ್ನು ಯಾವಾಗ
ಓದುವೆನೋ ಎಂಬ ಕುತೂಹಲ ನಚಿಕೇತನಲ್ಲಿ ಹುಟ್ಟಿತು.
ಕಾರ್ಕಳ ಬಸ್ ಹಿಡಿದ ಕೂಡಲೇ ರಾಯರು ಹೊಸ ಆಲೋಚನೆಯೊಂದನ್ನು
ತೆರೆದರು. ‘ಈಗಿನ್ನೂ ನಾಲ್ಕೂ ಕಾಲು ಗಂಟೆ, ಪೇಟೆ-ಗೀಟೆ ಸುತ್ತೋದು ನನಗಂತೂ
ಬೇಜಾರು. ಇವೆಲ್ಲ ನನ್ನ ಹಳೆಯ ಜಾಗಗಳೇ. ಈ ಸಂಜೇನ ಸಮುದ್ರ ತೀರದಲ್ಲಿ
ಕಳೆಯೋದಕ್ಕೆ ಮನಸ್ಸಾಗಿದೆ. ನೀವೇನಂತೀರಿ?, ಎಂದು ಉಳಿದವರ ಅಹವಾಲು ಕೇಳಿದರು.
ರಾಯರಿಗಂತೂ ‘ತೀರದ ಬಯಕೆ’. ಆದರೆ ಇದು ಈಡೇರುವುದೇ? ಎಂದು
ನಚಿಕೇತ ಅಡ್ಡ ಮಾತಾಡಿದ. ಅವನ ಭೂಗೋಳದ ಅಂದಾಜಿನಂತೆ ಸಮುದ್ರದಂಚನ್ನು
ಕಾಣಲು ಕಾರ್ಕಳದಿಂದ ಕನಿಷ್ಠ ಇಪ್ಪತ್ತು-ಇಪ್ಪತ್ತೈದು ಕಿಲೋಮೀಟರ್ ದೂರ ಹೋಗಬೇಕು;
ಹತ್ತಿರದ ತಾಣವೆಂದರೆ ಅದು ಮೂಲ್ಕಿ ಇದ್ದೀತು; ಅಷ್ಟು ದೂರ ಹೋಗುವುದೆಂದರೆ
ಆಕಾಶ ಬುಟ್ಟಿ ಮತ್ತು ಏಣಿ / 24 ಆಕಾಶ ಬುಟ್ಟಿ ಮತ್ತು ಏಣಿ / 25
ಸೂರ್ಯಾಸ್ತಮ ಆಗಿರುತ್ತದೆ- ಎಂದು ಅವನ ಹೇಳಿಕೆ.
ರಾಯರದು ಮಾತ್ರ ಕಾರ್ಕಳದಿಂದ ನಾಲ್ಕೋ ಐದೋ ಕಿಲೋಮೀಟರ್ ದೂರವಷ್ಟೆ
ಎಂಬ ಸಮಜಾಯಿಷಿ. ನಚಿಕೇತನೂ ಬಿಡಲಿಲ್ಲ. ನಾನು ಇಲ್ಲಿಗೆ ಬರೋ ಮುಂಚೆ
ರಾಜ್ಯದ ಭೂಪಟ ನೋಡಿದ್ದೀನಿ. ಖಂಡಿತವಾಗಿ ಸಮುದ್ರ ಕಾರ್ಕಳಕ್ಕೆ ಹತ್ತಿರ ಇಲ್ಲ.
ಎಂದು ವಾದಿಸಿದ.
ರಾಯರು ಮುಖವನ್ನು ಬಿರುಸು ಮಾಡಿಕೊಂಡು ‘ವ್ಹಾಟ್ ಆರ್ಯೂ ಟಾಕಿಂಗ್
ಎಬೌಟ್? ಇಟ್ ಈಸ್ ಎ ಮ್ಯಾಟರ್ ಆಫ್ ಟ್ವೆಂಟಿ ಟು ಟ್ವೆಂಟಿ ಫೈವ್ ರುಪೀಸ್ ಬೈ
ಆಟೋ’ (ಏನು ಹೇಳುತ್ತಿರುವೆ? ಆಟೋರಿಕ್ಷಾದಲ್ಲಿ ಇಪ್ಪತ್ತರಿಂದ ಇಪ್ಪತ್ತೈದು ರೂಪಾಯಿಯ
ವಿಚಾರವಷ್ಟೆ) ಎಂದರು.
ಇಪ್ಪತ್ತೈದು ಕಿಲೋಮೀಟರ್ಗೆ ಮತ್ತು ಇಪ್ಪತ್ತೈದು ರೂಪಾಯಿಗಳ ಪ್ರಯಾಣಿಕರ
ನಡುವೆ ಶಿವರಾಜ್ ಕಂಗೆಟ್ಟು ‘ನಚಿಕೇತ್ ಅವರೇ, ರಾಜಾರಾಯರು ತಮ್ಮ ಬಾಲ್ಯವನ್ನೆಲ್ಲ
ಈ ಪ್ರದೇಶದಲ್ಲೇ ಕಳೆದು ಬೆಳೆದವರು. ಅವರಿಗೆ ತಿಳೀದೇ ಇರೋದು ಇವತ್ತು ಬಂದಿರೋ
ನಮಗೆ ಗೊತ್ತೇ? ನೀವು ಸುಮ್ಮನಿದ್ದು ಬಿಡಿ’ ಎಂದಾಗ ನಚಿಕೇತ ನಕ್ಕು ಸುಮ್ಮನಾದ.
ಹಿರಿಯರ ವಯಸ್ಸಿಗೆ ಮರ್ಯಾದೆ ಕೊಟ್ಟಷ್ಟೆ ಅವನು ಸುಮ್ಮನಿದ್ದಿರಬೇಕು. ಜೊತೆಗೆ ಈ
ವಿಚಾರದಲ್ಲಿ ಅವನಿಗೂ ಒಂದಿಷ್ಟು ತಬ್ಬಿಬ್ಬಾಯಿತು. ಹೇಳಲಿಕ್ಕೆ ಬರೋದಿಲ್ಲ. ಈ ಅರಬ್ಬೀ
ಸಮುದ್ರದ ಯಾವುದೋ ಒಂದು ಅಂಚು ದಾರಿ ತಪ್ಪಿ ಕಾರ್ಕಳದ ಕಡೆಗೆ
ನುಗ್ಗಿರಲೂಬಹುದು ! ಆದರೂ ಅದು ಹೇಗೆಂಬ ಚಿಂತನೆಯು ಅವರಿಬ್ಬರಿಗೂ ಹಿಂದಿನ
ಆಸನದಲ್ಲಿ ಕುಳಿತಿದ್ದ ಅವನನ್ನು ಕಾಡಿಸದೆ ಬಿಡಲಿಲ್ಲ.
ಕಾರ್ಕಳದ ಬಸ್ ಸ್ಟಾಪ್ನಲ್ಲಿ ಇಳಿದಾಗ ಅವರಲ್ಲಿ ಮತ್ತೆ ಇಬ್ಬಂದಿತನ. ಸಮುದ್ರ
ತೀರಕ್ಕೆ ನೇರವಾಗಿ ಹೋಗುವುದೇ, ಇಲ್ಲ ಮನೆಗೆ ಹೋಗಿ ಫ್ರೆಶ್ಶಾಗಿ ಹೊರಡುವುದೇ –
ಎಂದು.
‘ಇದು ನನ್ನ ಹಲವು ದಿನಗಳ ಆಸೆ. ಈ ದಿನ ತಪ್ಪಿಸೋ ಹಾಗಿಲ್ಲ, ಮನೆಗೆ
ಹೋಗಿ ಬಟ್ಟೆ ಬದಲಾಯಿಸುವುದರ ಜೊತೆಗೆ ಮನಸ್ಸೇ ಬದಲಾಗಬಹುದು. ಆದ್ದರಿಂದ
ಎರಡನೇ ಯೋಚನೇನೇ ಬೇಡ’ – ಎಂಬುದಾಯ್ತು ರಾಯರ ಖಚಿತ ಆಯ್ಕೆ ಮತ್ತು
ಆದೇಶ. ಉಳಿದಿಬ್ಬರೂ ಹೌದಪ್ಪಗಳಾಗಿ ‘ತೀರದ ಆಸೆ’ಯ ಹಾದಿ ಹಿಡಿಯಬೇಕಾಯಿತು.
ಹತ್ತಿರವೇ ನಿಂತದ್ದ ಆಟೋ ಚಾಲಕನೊಬ್ಬನ್ನು ವಿಚಾರಿಸಿದರು ರಾಯರು. ‘ಇಲ್ಲಿಂದ
ಸಮುದ್ರಕ್ಕೆ ಹೋಗಿ ಬರಲು ಎಷ್ಟಾಗುತ್ತೆ?’ ಅಂತ. ಅವನು ನೋಡಲು ಎತ್ತರವಾಗಿ
ಕೆಂಪಗಿದ್ದು ಉತ್ಸಾಹದ ಚಿಲುಮೆಯಂತಿದ್ದ. ‘ಸಮುದ್ರ ಇಲ್ಲಿಂದ ಮೂರು ಕಿಲೋಮೀಟರ್
ಉಂಟು. ಹದಿನೈದು ರೂಪಾಯಿಗೆ ನಾನು ನಿಮ್ಮನ್ನಲ್ಲಿ ಬಿಡ್ತೀನಿ. ಅಲ್ಲಿ ನೀವು ಬೇಕಾದಷ್ಟು
ಸಮಯ ಕಳೆಯಿರಿ, ಅಡ್ಡಿಯಿಲ್ಲ. ವಾಪಸ್ಸು ಬರಲು ಬೇರೆ ಆಟೋಗಳು ಬೇಕಾದಷ್ಟು
ಸಿಗಲಿಕ್ಕುಂಟು, ಇವತ್ತು ಭಾನುವಾರ ಅಲ್ವಾ? ಇಲ್ಲಿಗೆ ಬರುವ ಎಲ್ಲರೂ ಹಾಗೆಯೇ
ಮಾಡಲಿಕ್ಕುಂಟು ಮಾರಾಯ್ರೆ’ ಎಂದ. ನಚಿಕೇತ ತನ್ನ ಭೂಗೋಳದ ಜ್ಞಾನಕ್ಕೆ ಸಾಣೆ
ಹಿಡಿಯಬೇಕೆಂದುಕೊಂಡ. ಅವನ ಅಂತರಾತ್ಮದ ಸರ್ವಜ್ಞ ‘ಎಲ್ಲ ಬಲ್ಲವರಿಲ್ಲ, ಬಲ್ಲವರು
ಬಹಳಿಲ್ಲ’ ಎಂದು ತ್ರಿಪದಿಯಲ್ಲೇ ಅಣಕಿಸಿದ.
ಹೆದ್ದಾರಿಯುದ್ದಕ್ಕೂ ಹರಡಿದ ಊರನ್ನು ನೋಡುತ್ತ ಹೋಗಿ, ಕಡಲ ಕಿನಾರೆಯ
ಬಳಿ ಉಸುಕಿನಲ್ಲಿ ಕುಸಿಯುತ್ತ ನಡೆದಾಡುವ, ನೇಸರನ ಹೊನ್ನ ಕಿರಣಗಳು ನೀರಲೆಗಳ
ಮೇಲಿಂದ ಪ್ರತಿಫಲಿಸಿ ಕಣ್ಣು ಕುಕ್ಕುವ ರಂಗು-ರಂಗಿನ ಜನ ನೀರಾಟ ನಿರತರಾಗಿರುವುದನ್ನು
ಕಣ್ಣಿಂದ ಸವಿಯುವ ಆಶೋತ್ತರಗಳನ್ನು ಹೊತ್ತಿರುವಾಗ ಮಾತುಗಳಿಗೆ ತಾವಾದರೂ ಎಲ್ಲಿ?
ಆಟೋ ದಿಗ್ವಿಜಯಕ್ಕೆ ಹೊರಟ ಅಶ್ವದಂತೆ ಹೇಷಾರವಗೈಯ್ಯುತ್ತ ಕಾರ್ಕಳದ
ಹಿರಿ-ಕಿರಿ ರಸ್ತೆಗಳ ಧೂಳನ್ನು ಚಿಮ್ಮಿಸುತ್ತ, ಹಳ್ಳ-ದಿಣ್ಣೆಗಳನ್ನು ಇಳಿದೇರುತ್ತ, ಅಂಕು-ಡೊಂಕುಗಳಲ್ಲಿ
ವಾಲಾಡುತ್ತ, ಕಡೆಗೆ ಎತ್ತರದ ಪ್ರದೇಶದ ಹುಲ್ಲುಗಾವಲಿನಂತಿದ್ದ ಬಯಲಲ್ಲಿ ನಿಂತಿತು.
ಚಾಲಕ ವಾಹನದಲ್ಲಿ ಏನೋ ತೊಂದರೆಯಿದ್ದೀತೆಂದು ಅವರು ಶಂಕಿಸಲು ಅವಕಾಶವನ್ನೇ
ಕೊಡದಿರುವಂತೆ ಅಲ್ಲಿಂದ ಮುಂದಿರುವ ಇಳಿಜಾರಿನ ಅಂಚಿನತ್ತ ಬೆರಳನ್ನು ತೋರುತ್ತ
‘ಅದೋ, ಅಲ್ಲುಂಟು ಸಮುದ್ರ. ಸಮುದ್ರದ ದಂಡೆಯಲ್ಲಿ ಸ್ನಾನ ಮಾಡಲು ತಾಣವುಂಟು.
ಪಕ್ಕದಲ್ಲಿ ಓಡಾಡಿ ಬರಲು ಪಾರ್ಕುಂಟು. ವಿಹಾರ ಮಾಡಲಿಕ್ಕೆ ದೋಣಿಯುಂಟು.
ತಿಂಡಿ-ಕಾಫಿಗೆ ಹೋಟೆಲ್ಗಳೂ ಉಂಟು ಮಾರಾಯ್ರೆ. ಸಂಜೆಯಾದ ಕೂಡ್ಲೆ ಈ ಜಾಗದ
ರಂಗೇ ಬದಲಾಗಿ ಹೋಗಲಿಕ್ಕುಂಟು’ ಎಂದೆಲ್ಲ ವಿವರಗಳ ‘ಉಂಟು’ಗಳನ್ನು ಗಂಟು ಮಾಡಿದ.
ಇದ್ದೀತು, ಅವನು ತಿಳಿಸಿದ ಎಲ್ಲವೂ ಅಲ್ಲಿದ್ದಾವು. ಆ ದೂರದ ತಗ್ಗಿನಲ್ಲಿ
ಅಪಾರವಾದ ನೀಲ ಜಲರಾಶಿಯಿದೆ. ಎತ್ತರೆತ್ತರಕ್ಕೆ ಬೆಳೆದು ನಿಂತ ಮಾವು ತೆಂಗಿನ
ಮರಗಳಿವೆ. ಬಯಲ ಹಚ್ಚಹಸಿರಿದೆ. ಒಂದಿಷ್ಟು ಕಟ್ಟಡಗಳೂ ಕಾಣಿಸುತ್ತಿವೆ. ಅಲ್ಲಲ್ಲಿ
ಒಂದಿಷ್ಟು ಜನಸಂಚಾರವೂ ಇದೆ. ಆದರೆ, ಸಮುದ್ರದಂಚಿನ ಜರಿಯಂತಿರಬೇಕಾದ
ಮರಳ ದಂಡೆಯೆಲ್ಲಿ? ಮೂವರ ಬಾಯಿಂದಲೂ ಅಚ್ಚರಿಯ ಪ್ರಶ್ನೆಗಳೇ !
‘ಇದು ನಿಜವಾಗಿಯೂ ಸಮುದ್ರ ತೀರವೇ? ಅಂದರೆ ಪಶ್ಚಿಮಕ್ಕೆ ಹಬ್ಬಿದ ಅರಬ್ಬಿ
ತೀರವೇ? ಇದೇ ತೀರವು ಉಡುಪಿ, ಗೋಕರ್ಣ, ಕಾರವಾರಗಳಿಗೆ ಚಾಚಿಕೊಂಡಿದೆಯೇ?’
ಅವರ ಪ್ರಶ್ನೆಗಳಿಗೆ ಚಾಲಕನ ಮುಖ ಮತ್ತಷ್ಟು ಕೆಂಪಾಯಿತು. ‘ನೀವೇಕೆ
ಮಾರಾಯ್ರೆ, ಹಾಗೆ ಕೇಳಲಿಕ್ಕೆ ಸುರು ಮಾಡಿದ್ರಿ? ಇದೇ ಸಮುದ್ರ, ಅಂದರೆ ರಾಮಸಮುದ್ರ,
ಇಲ್ಲೆಲ್ಲ ಬರೀ ಸಮುದ್ರ ಅಂತಲೇ ಕರೆಯಲಿಕ್ಕುಂಟು. ಇಲ್ಲೇನು ರಾಮಸಮುದ್ರವಲ್ಲದೆ
ಅರಬ್ಬೀ ಸಮುದ್ರ, ಬಂಗಾಳಕೊಲ್ಲಿ ಬರಲಿಕ್ಕುಂಟಾ? ಸುಮ್ಮನೆ ಮಂಡೆ ಬಿಸಿ ಮಾಡಬೇಡಿ,
ನಮಗೆ ಸಮಯವಿಲ್ಲ’ ಎಂದು ದಬಾಯಿಸಿದ. ಅವರು ಪೆಚ್ಚಾದರು. ಆ ಚಾಲಕನಿಗಿಂತ
ವಯಸ್ಸಿನಲ್ಲಿ ಎಷ್ಟೋ ಹಿರಿಯರಾದ ಆ ಮೂವರು ತಮ್ಮನ್ನು ಓದಿದ ಹುಂಬರೆಂದು
ಅಂದುಕೊಂಡಿದ್ದರೆ ಆಶ್ಚರ್ಯವಿಲ್ಲ, ಆ ಕ್ಷಣಗಳಲ್ಲಿ ! ಇಂತಹ ಪೇಚಿನ ಪ್ರಸಂಗದಲ್ಲೂ
ನಚಿಕೇತ ಗೆದ್ದವನಂತೆ ರಾಯರ ಮುಖ ನೋಡಿದ. ಅವರ “ತೀರದ ಬಯಕೆ”ಯು
ಆಕಾಶ ಬುಟ್ಟಿ ಮತ್ತು ಏಣಿ / 26 ಆಕಾಶ ಬುಟ್ಟಿ ಮತ್ತು ಏಣಿ / 27
ಕಣ್ಣೆದುರಿನ ರಾಮಸಮುದ್ರದಲ್ಲಿ ಮುಳುಗಿ ಕಣ್ಕಣ್ಣು ಬಿಡುತ್ತಿತ್ತು !
ಛೇ, ಇದೆಂಥದ್ದು ಸಮುದ್ರವಲ್ಲದ ಸಮುದ್ರ ! ಅವರಿಗೆ ಉತ್ಸಾಹ ಭಂಗವಾಗಿ,
ಮುಂದಿನ ಹಾದಿಗೆ ಚಡಪಡಿಸತೊಡಗಿದರು. ಅನಂತರ ಸಾವರಿಸಿಕೊಂಡ ರಾಯರು
ಚಾಲಕನಿಗೆ ಒಂದೈದಾರು ನಿಮಿಷ ಕಾಯಲು ಕೇಳಿಕೊಂಡರು. ಅವನು ಒಪ್ಪಿದ. ಏಕೆಂದರೆ
ಹದಿನೈದು ರೂಪಾಯಿಗಳನ್ನು ಇನ್ನೂ ಪಡೆದಿರಲಿಲ್ಲವಲ್ಲಾ !
ರಾಯರು ತಂದಿದ್ದ ‘ಯಾಶಿಕಾ’ ಕ್ಯಾಮೆರಾವನ್ನು ಚಾಲಕನ ಕೈಗಿತ್ತರು. ಆ
ಮೂವರೂ ಸಮುದ್ರದತ್ತ ಬೆನ್ನು ಮಾಡಿ ನಿಂತಾಗ ಚಾಲಕ ಅವರ ಭಂಗಿಯನ್ನು ಕ್ಲಿಕ್ಕಿಸಿದ.
‘ಅಂತೂ ಹೇಗೋ, ನಿಮ್ಮ ಬಹು ದಿನಗಳ ಬಯಕೇನ ಪೂರೈಸಿಕೊಂಡೇ ಬಿಟ್ರಿ’
– ನಚಿಕೇತ ರಾಯರನ್ನು ರೇಗಿಸುವ ದಾಷ್ಟೀಕ ತೋರಿದ. ಅವರು ಮೆಲು
ನಗುತ್ತಲೇ ಅವನ ಬೆನ್ನ ಮೇಲೆ ಪ್ರೀತಿಯಿಂದ ಗುದ್ದಿದರು.
ಪಶ್ಚಿಮದ ಸೂರ್ಯ ಕೆಂಪು ವರ್ಣವನ್ನು ಗಿಡ-ಮರ-ಬಯಲ ಮೇಲೆಲ್ಲ
ಚೆಲ್ಲತೊಡಗಿದ್ದ. ರಾಮ ಸಮುದ್ರವೂ ನೀಲಿಯಿಂದ ಕಪ್ಪಿನೆಡೆಗೆ ಸಾಗುತ್ತಿತ್ತು. ಅನತಿ
ದೂರದ ದಿಬ್ಬದ ಮೇಲೆ ಶಿಲೆಯಾದ ಬಾಹುಬಲಿ ಇಳಿ ಬಿಸಿಲ ಮಜ್ಜನಕ್ಕೆ ಬೆನ್ನಾಗಿಸಿದ್ದ. ಆ
ಮೂರ್ತಿಯಂತೆಯೇ ತಮ್ಮ ತೀರದ ಬಯಕೆಯೂ ದಿಗಂಬರವಾಯಿತಲ್ಲ ಎಂಬುದನ್ನು
ಕಲ್ಪಿಸಿಕೊಂಡು ನಚಿಕೇತ ಸಣ್ಣಗೆ ನಕ್ಕ.
‘ನೋಡಿ, ನಮ್ಮನ್ನು ಮತ್ತೆ ಬಸ್ ಸ್ಟ್ಯಾಂಡ್ ಸಮೀಪವೇ ಇರೋ ಆರಾಮ್
ಇಂಡಸ್ಟ್ರೕಸ್ ಹತ್ತಿರಕ್ಕೆ ಬಿಡೋಕೆ ಎಷ್ಟು ಕೊಡಬೇಕು? ಉಳಿದ ಒಂದೇ ದಾರಿಯ ಸುಂಕವನ್ನು
ಕೇಳಿದರು ರಾಯರು. ‘ಮತ್ತೆ ಹದಿನೈದು ಅಷ್ಟೆ. ಒಟ್ಟು ಮೂವತ್ತಾಯ್ತು’ ಅವನೆಂದ.
ಮೂವರೂ ಆಟೋ ಹತ್ತಿ ನಿಟ್ಟುಸಿರು ಬಿಟ್ಟರು.
ಆರಾಮ್ ಇಂಡಸ್ಟ್ರೕಸ್ ಎಂಬ ಮರದ ಸಾಮಾನು ಕಾರ್ಖಾನೆಯ ಹಿಂಭಾಗಕ್ಕೇ
ರತ್ನಾಕರ ರಾಯರ ಮನೆ. ಕಳೆದೆರಡು ದಿನಗಳಿಂದ ಈ ಮೂವರಿಗೂ ಆಶ್ರಯ ನೀಡಿರುವ
ತಾಣ ಅದು. ಶೌಚಾಲಯ ಹೊಂದಿಕೊಂಡ ವಿಶಾಲ ಕೋಣೆಯನ್ನು ಆ ಸಮ್ಮೇಳನಾರ್ಥಿಗಳಿಗೆ
ಅವರು ಬಿಟ್ಟುಕೊಟ್ಟಿದ್ದರು. ಬೆಳಗ್ಗೆ ಕಾಫಿ, ಸಂಜೆ ಬಂದ ಕೂಡಲೇ ಕಡಕ್ ಚಹಾ, ರಾತ್ರಿ
ಸುಗ್ರಾಸ ಭೋಜನ, ಊಟದ ಅನಂತರ ಹಣ್ಣು-ಹಾಲು, ಜೊತೆಗೆ ಸಾಕ್ಷಾತ್ ದೇವತೆಗಳೇ
ತಮ್ಮ ಮನೆಗೆ ಬಂದಷ್ಟು ಆದರಾಭಿಮಾನದ ಮಾತುಕತೆ, ದೊಡ್ಡ ದೊಡ್ಡ ಲಾಡ್ಜ್ಗಳಲ್ಲಿ
ಎಷ್ಟೇ ಹಣ ಕೊಟ್ಟರೂ ಸಿಗದಂತಹ ಆತಿಥ್ಯ ಅದು ! ದಕ್ಷಿಣ ಕನ್ನಡದವರ ಸಹಜ
ಸಂಸ್ಕೃತಿಯೇ ಅಂಥಾದ್ದು ಎನ್ನುವುದಾದರೆ ರತ್ನಾಕರ ರಾಯರು ಅದಕ್ಕೊಂದು ಸ್ಪಷ್ಟ ಮಾದರಿ.
ಆ ಸಂಜೆಯೇ ಬಿಸ್ಕತ್, ರಸಬಾಳೆ, ಚಹಾ ಮುಗಿದನಂತರ ರಾಯರು ಮಂಚದ
ಮೇಲೆ ಅಡ್ಡಾದರೆ, ಶಿವರಾಜ್ ಸೆರಾಮಿಕ್ ಹಾಸು ಬಿಲ್ಲೆಯ ನೆಲದ ಮೇಲೆ ಚಾಪೆ ಹಾಸಿ
ದಿಂಬಿಟ್ಟು ಮಲಗಿದ. ನಚಿಕೇತ ಕಾಲು ಚಾಚಿ ಗೋಡೆಗೊರಗಿದ. ಮೇಲೆ ವಿದ್ಯುತ್ ಪಂಖ
ಸದ್ದಿಲ್ಲದೆ ತಿರುಗುತ್ತಿತ್ತು. ಕರಾವಳಿ ಪ್ರದೇಶದ ಧಗೆಯ ಹಗಲಲ್ಲೆಲ್ಲಾ ಈ ಪಂಖ ಗಾಣದೆತ್ತಿನಂತೆ
ತಿರುಗುತ್ತಲೇ ಇರುತ್ತದೆ. ಮಂಚದ ಮೂಲೆಯಲ್ಲಿ ಸುದ್ದಿಗಳನ್ನು ಹೊದ್ದು ಮಲಗಿದ್ದ
ಅಂದಿನ ಪತ್ರಿಕೆ ಪರಪರ ಸದ್ದು ಮಾಡಿ ನಚಿಕೇತನ ಗಮನ ಸೆಳೆಯಿತು. ಮನಸ್ಸು
ಏನನ್ನೋ ಕೆದಕುತ್ತಿರುವಾಗ ಅವನಿಗೆ ಸುಮ್ಮನಿರುವ ವ್ಯವಧಾನವಾದರೂ ಎಲ್ಲಿಯದು?
ಪತ್ರಿಕೆಯನ್ನು ಕೈಗೆತ್ತಿಕೊಂಡು ಆ ಕವಯಿತ್ರಿಯ ವಿಶೇಷ ಲೇಖನಕ್ಕಾಗಿ ಹುಡುಕಿದ.
ಸಮ್ಮೇಳನ ಸುದ್ದಿಗಳ ವಿಶೇಷ ಪುರವಣಿಯಲ್ಲೇ ಅದಿತ್ತು. ‘ಕಳೆದ ಸಾಹಿತ್ಯ ಸಮ್ಮೇಳನಗಳ
ನೆನಪು’ ಎಂಬ ಶೀರ್ಷಿಕೆಯಲ್ಲಿ ಆಕೆಯ ಭಾವಚಿತ್ರವಿತ್ತು. ಸಂಭ್ರಮದಿಂದ ಪೂರ್ಣ
ಪುಟದ ಲೇಖನವನ್ನು ಕಣ್ಣಲ್ಲಿಳಿಸಿಕೊಳ್ಳತೊಡಗಿದ.
ಲೇಖನದಲ್ಲಿ ಆಕೆಯು ಪ್ರತ್ಯಕ್ಷದರ್ಶಿಯಂತೆ ವಿವರಣೆಗಳನ್ನು ನೀಡಿದ್ದಾರೆ.
ಮಂಗಳೂರು ಸಮ್ಮೇಳನಕ್ಕೆ ಮೂರು ದಿನಗಳ ಮುಂಚೆಯಷ್ಟೆ ಶಿವರಾಮಕಾರಂತರ ಅಗಲಿಕೆಯ
ನೋವಿತ್ತು. ಹಾಸನದ ಸಮ್ಮೇಳನದಲ್ಲಿ ಸಾಹಿತಿಗಳನ್ನು-ಸಮ್ಮೇಳನಾಧ್ಯಕ್ಷರನ್ನು ಕಡೆಗಣಿಸಿ
ರಾಜಕಾರಣಿಗಳ ವೈಭವೀಕರಣದ ಚಿತ್ರಣವಿತ್ತು. ತುಮಕೂರು ಸಮ್ಮೇಳನದಲ್ಲಿ ಅಧ್ಯಕ್ಷರ
ಸೊಗಸಾದ ಭಾಷಣದ ಜೊತೆ ಜೊತೆ ಊಟೋಪಚಾರಗಳ ಅವ್ಯವಸ್ಥೆಯ ವ್ಯಥೆಯಿತ್ತು.
ಲೇಖನದಲ್ಲಿ ನಿಜಕ್ಕೂ ಎಂತಹ ಆಪ್ತತೆಯಿದೆ ಎಂದು ಅವನು ಬೆರಗಾದ.
ಹಾಗೆಯೇ ಮುಂದೆ ಓದುತ್ತ ಒಂದು ಕಡೆ .. ‘ಮಂಗಳೂರು ಸಮ್ಮೇಳನವಂತೂ
ಒಂದು ರೀತಿಯಲ್ಲಿ ನನ್ನನ್ನು ಅತಿಯಾಗಿ ಕಾಡುತ್ತಿದೆ. ಆ ದಿನಗಳಲ್ಲಿ ನನ್ನ ಒಂಬತ್ತು
ವರ್ಷದ, ಪಾದರಸದಂತಹ ಹುಡುಗ ಧ್ರುವ ನನ್ನೊಂದಿಗಿದ್ದ. ಅವನೇ ನನ್ನ ಕೈ ಹಿಡಿದು
ಎಲ್ಲ ಮಳಿಗೆಗಳಿಗೂ ಕರೆದೊಯ್ಯುತ್ತಿದ್ದ. ಇದೇನು-ಅದೇನು-ಇವರಾರು-ಅವರಾರು ಅಂತೆಲ್ಲ
ಪ್ರಶ್ನೆ ಹಾಕುತ್ತ ನನ್ನ ಉತ್ತರಗಳನ್ನು ಆಸಕ್ತಿಯಿಂದ ಆಲಿಸುತ್ತಿದ್ದ. ಅಷ್ಟು ಚಿಕ್ಕ ವಯಸ್ಸಿಗೇ
ಸಾಹಿತ್ಯದಲ್ಲಿ ಎಷ್ಟೊಂದು ಆಸಕ್ತಿ ಆ ಹುಡುಗನಿಗೆ ! ಮುಂದೆ ಅದೇನೇನು ಆಗುತ್ತಿದ್ದನೋ,
ಆದರೆ ಅದೊಂದು ದುರ್ದಿನ, ಗೆಳೆಯರೊಡನೆ ರಾಮಸಮುದ್ರದಲ್ಲಿ ಈಜಲು ಹೋದವನು
ಮನೆಗೇ ಬರಲಿಲ್ಲ. ಅಲ್ಲಿನ ಅಲೆಗಳಲ್ಲಿಯೇ ಲೀನವಾಗಿಬಿಟ್ಟ. ಅಗಾಧ ಜಲರಾಶಿಯನ್ನು
ತುಂಬಿಕೊಂಡ ಆ ಕಡಲಿಗೆ ನನ್ನ ಕಣ್ಣೀರಹನಿಗಳು ಯಾವ ಲೆಕ್ಕ? ನನ್ನ ಪಾಲಿಗೆ ಅದೊಂದು
ಕಪ್ಪು ಸಮುದ್ರ. ನಾನೀಗ ಅದಕ್ಕಾಗಿ ಅಳುತ್ತಿಲ್ಲ. ಅವನ ಮುದ್ದು ಮುಖ, ಮುಗ್ಧ
ಮನಸ್ಸುಗಳನ್ನು ಸುಂದರ ಸಾಹಿತ್ಯದ ಪುಟ ಪುಟಗಳಲ್ಲಿ ಕಂಡು ಆನಂದಿಸುವುದನ್ನು ಅಭ್ಯಾಸ
ಮಾಡಿಕೊಂಡಿದ್ದೇನೆ.
ನಚಿಕೇತ ಅಲ್ಲಿಯೇ ನಿಂತುಬಿಟ್ಟ, ಮತ್ತೆ ಹಿಂದೆ ಹೋಗಿ ಅದೇ ಸಾಲುಗಳನ್ನು
ಮತ್ತೆರಡು ಸಲ ಓದಿಕೊಂಡ, ಆರ್ತಭಾವ ತುಂಬಿ ಅದನ್ನು ಹರಿಯಬಿಡಲು ಮಲಗಿದ್ದವರನ್ನು
ಎಚ್ಚರಿಸಿದ. ಪ್ರಮುಖ ಸಾಲುಗಳನ್ನು ಅವರಿಗೂ ಓದಿ ತಿಳಿಸಿದ. ಅವರ ಕಣ್ಣುಗಳೂ
ತೀಕ್ಷ್ಣಗೊಂಡವು. ‘ಇಷ್ಟೆಲ್ಲ ವಿಚಾರಗಳನ್ನೂ ಬೆಳಗ್ಗೆ ಓದಲಾಗಲಿಲ್ಲ’ ಎಂದ ಶಿವರಾಜ್. ಆ
ಮಾತುಗಳಲ್ಲಿ ಏನನ್ನೋ ಕಳೆದುಕೊಂಡ ವಿಷಾದವಿತ್ತು. ರಾಯರು-’ಬಹಳ ಅನ್ಯಾಯ,
ಆಕೆಗೆ ಹೀಗಾಗಬಾರದಿತ್ತು’ ಎಂದರು.
ಆಕಾಶ ಬುಟ್ಟಿ ಮತ್ತು ಏಣಿ / 28 ಆಕಾಶ ಬುಟ್ಟಿ ಮತ್ತು ಏಣಿ / 29
ಎಷ್ಟೋ ಹೊತ್ತಿನ ತನಕ ಆಕೆಯದೇ ವಿಚಾರ ಕುರಿತ ಮಾತು. ಲೇಖನವು
ಅವರನ್ನು ಅದೆಷ್ಟು ಕಾಡಿತೆಂದರೆ, ರಾತ್ರಿ ನಿದ್ರಿಸಲೂ ಬಿಡಲೊಲ್ಲೆನೆಂಬಂತೆ ರಾಮಸಮುದ್ರದ
ಅಲೆಗಳು ಹಾಸಿಗೆಯ ಬುಡಕ್ಕೆ ಬಂದು ಅಪ್ಪಳಿಸಿದ ಕಲ್ಪನೆ ! ಯಾವುದೀ ಅನುಬಂಧ !
ಅವರು ಕಂಡೇ ಇಲ್ಲದ ಬಾಲಕನೊಬ್ಬನ ಕಣ್ಮರೆಯು ಇಂತಹ ದಟ್ಟ ಪರಿಣಾಮ ಬೀರಲು
ಕಾರಣವಾದರೂ ಏನು? ಯಾವುದೋ ಅಗೋಚರ ಶಕ್ತಿಯೊಂದು ಆ ಕಿರಿಯ ಚೇತನದ
ಆತ್ಮಕ್ಕೆ ಶಾಂತಿ ಕೋರಲೆಂದೇ ಅವರನ್ನು ರಾಮಸಮುದ್ರದೆಡೆಗೆ ಕರೆದೊಯ್ಯಿತೆ?
ನಚಿಕೇತನಿಗೆ ಅಂತಹ ಪ್ರಶ್ನೆಗಳೆಲ್ಲ ಭಾವುಕತೆಗೆ ಸಂಬಂಧಿಸದವೇ ಎಂದು
ನಿರ್ಧರಿಸಲೂ ಕಷ್ಟವಾಗುತ್ತಿತ್ತು. ಅವನಿಗೆ ಆ ಕ್ಷಣ ಗೋಪಾಲಕೃಷ್ಣ ಅಡಿಗರ ‘ಅಳುವ
ಕಡಲಿನಲಿ ತೇಲಿ ಬರುತಲಿದೆ ನಗೆಯ ಹಾಯಿದೋಣಿ’ ‘ಯಾವ ಮೋಹನ ಮುರಳಿ
ಕರೆಯಿತೊ, ದೂರ ತೀರಕೆ ನಿನ್ನನು’ ಎಂಬ ಕವನದ ಸಾಲುಗಳು ನೆನಪಿಗೆ ಬಂದವು.
ಅಲೆಗಳು ಅಪ್ಪಳಿಸುತ್ತಲೇ ಇದ್ದವು. ಅವುಗಳ ಮರ್ಮರ-ಮೊರೆತಗಳಲ್ಲಿ ಇರುಳಂತೂ
ಕಳೆದು ಹೋಯಿತು.
‘ಭವಿಷ್ಯ’ಕ್ಕೊಂದು ಕನ್ನಡಿ
ಪ್ರಭಂಜನ ಅಣ್ಣನೂರಿಗೆ ಹೊರಟಿದ್ದ. ತಾಲ್ಲೂಕು ಕೇಂದ್ರವಾದ ಅದು ಇಲ್ಲಿಂದ
ಮೂರು ತಾಸಿನ ಹಾದಿ. ಅತ್ತ, ಅವನು ಹುಟ್ಟಿಬೆಳೆದಿದ್ದ ಹಳ್ಳಿಯಂತೇನೂ ಅಲ್ಲದ, ಇತ್ತ
ಪೂರ್ಣ ಸೌಲಭ್ಯಗಳಿರಲಿ – ಕನಿಷ್ಠ ಅಗತ್ಯಗಳನ್ನೂ ಪೂರೈಸಲಾಗದ ಆ ಪಟ್ಟಣವನ್ನು
ದೊಡ್ಡ ಊರೆನ್ನುವುದೇ ಸರಿಯೇನೋ ! ಈಚೆಗಂತೂ ಅವನ ಆ ಕಡೆಯ ಓಡಾಟವೂ
ಅಪರೂಪವೇ ಆಗಿಬಿಟ್ಟಿದೆ. ಏನಾದರೂ ಮುಖ್ಯ-ಅನಿವಾರ್ಯ ಎನಿಸುವ ಕೆಲಸವಿರುವಾಗಲಷ್ಟೆ
ಆ ದಿಕ್ಕಿನ ಬಸ್ಸು ಹಿಡಿಯುವುದು. ಈಗಲೂ ಅಷ್ಟೆ. ಅವನ ಅಣ್ಣನ ಮಗ ಪ್ರವೀಣನಿಗೆ
ನೋಡಿರುವ ಹೆಣ್ಣಿನ ತಂದೆ-ತಾಯಿ ಕಾರು ಮಾಡಿಕೊಂಡು ಊರಿಗೆ ಬರುವವರಿದ್ದಾರೆ.
ಬರುವ ಅವರನ್ನು ಸ್ವಾಗತಿಸುವಲ್ಲಿ, ಉಪಚರಿಸುವಲ್ಲಿ, ಒಟ್ಟಾರೆ ‘ಈ ಮನೆಯ ಸಂಬಂಧ
ಪರವಾಗಿಲ್ಲ’ ಎಂಬ ಅಭಿಪ್ರಾಯ ಅವರಲ್ಲಿ ಮೂಡಿಸುವಲ್ಲಿ ತನ್ನ ಹಾಗೂ ತನ್ನ ಹೆಂಡತಿಯ
ಪಾತ್ರವು ಮುಖ್ಯವಾಗುತ್ತದೆ ಎನಿಸಿದೆ ಅವನಿಗೆ. ಅದಕ್ಕಾಗಿ ಒಂದಿಷ್ಟು ಪೂರ್ವ ಸಿದ್ಧತೆ
ಮಾಡುವುದಿತ್ತು. ನಗರದ ನಾಗರಿಕತೆಯಲ್ಲಿ ಬೆಳೆದ ಹುಡುಗಿ – ವಿದ್ಯಾವಂತೆ – ಹೆಚ್ಚಾಗಿ
ಸಂಬಳ ತರುವಾಕೆ, ಹುಡುಗನ ಜೊತೆಗೆ ಮನೆಯವರೂ ಒಪ್ಪಿಗೆಯಾಗಬೇಕಷ್ಟೆ.
ಪ್ರಭಂಜನನ ಇಂತಹ ಹೆಚ್ಚಿನ ಮುತುವರ್ಜಿಗೆ ಇನ್ನೂ ಒಂದು ಕಾರಣವಿದೆ.
ಅವನ ಹೆಂಡತಿಯ ಆಪ್ತ ಗೆಳತಿ ಹುಡುಗಿಗೆ ಸೋದರತ್ತೆಯಾಗಬೇಕು. ಹಾಗಾಗಿ ಅವನ
ಹೆಂಡತಿಗೆ ಎಲ್ಲಿಲ್ಲದ ಸಡಗರ. ತಾನೇ ಹುಡುಗನ ಸ್ವಂತ ತಾಯಿ ಎಂಬಂತೆ ಪೂರ್ವ
ಸಿದ್ಧತೆಗಾಗಿ ಒಂದು ದಿನ ಮುಂಚೆಯೇ ಅಲ್ಲಿಗೆ ಹೋಗಿದ್ದಾಳೆ. ಎಲ್ಲವೂ ನೆಟ್ಟಗಾದರೆ
ಆಕೆಯ ಮುಡಿಗೊಂದು ಹೆಮ್ಮೆಯ ಗರಿ !
ಪ್ರವೀಣನಂತೂ ಹುಡುಗಿಯನ್ನು ತುಂಬಾ ಮೆಚ್ಚಿಕೊಂಡಿದ್ದಾನೆ. ಆದರೆ ಆ
ಕಡೆಯಿಂದ ಸಕಾರಾತ್ಮಕ ಸ್ಪಂದನ ಸಿಕ್ಕಿಲ್ಲ. ಹುಡುಗನಿಗೆ ಮೂವತ್ತೊಂದು ತುಂಬಿದೆ.
ಒಳ್ಳೆಯ ಮೈಕಟ್ಟಿನ, ಎತ್ತರದ, ಹೊಂಬಣ್ಣದ ಸುಂದರಾಂಗ ಎಂಬುದನ್ನು ಯಾರಾದರೂ
ಒಪ್ಪುತ್ತಾರೆ. ಆದರೂ ಷರಟಿನ ಕಾಲರನ್ನೇರಿಸಿ ಹೇಳಿಕೊಳ್ಳುವಂತಹ ಪದವಿ, ಸ್ಥಿರ ನೌಕರಿಗಳು
ಆಕಾಶ ಬುಟ್ಟಿ ಮತ್ತು ಏಣಿ / 30 ಆಕಾಶ ಬುಟ್ಟಿ ಮತ್ತು ಏಣಿ / 31
ಇಲ್ಲದಿರುವಾಗ ಅನುಕೂಲಸ್ಥ ಮನೆತನದ- ಸಂಬಳ ತರುವ – ಹುಡುಗಿಯ ಅಗತ್ಯವಿದೆ.
ಜೊತೆಗೆ ಇವನ ಐದಡಿ ಹತ್ತಂಗುಲ ಎತ್ತರವೂ ಸಹ ಸಮಸ್ಯೆಯಾಗಿ ನಾಲ್ಕೈದು ಒಳ್ಳೆಯ
ಸಂಬಂಧಗಳು ಕೈ ತಪ್ಪಿದ್ದವು.
ಎಲ್ಲ ಚಿಂತನೆಗಳನ್ನು ತಲೆಯಲ್ಲಿ ಹೊತ್ತು ನಿಲ್ದಾಣದ ಆರನೇ ಪ್ಲಾಟ್ಫಾರಮ್ಮಿಗೆ
ಬರುವ ವೇಳೆಗಾಗಲೆ ಸಂಜೆ ಆರರ ಗಾಡಿ ಹೊರಡಲು ಸಜ್ಜಾಗಿ ನಿಂತಿರುವುದನ್ನು ಕಂಡು
ವೇಗವಾಗಿ ಹೆಜ್ಜೆ ಹಾಕಿದ. ಅಂದು ಶನಿವಾರವಾಗಿದ್ದರೂ ಊಹಿಸಿದ್ದಂತೆ ಜನದಟ್ಟಣೆ
ಕಾಣಲಿಲ್ಲ. ನಿಂತು ಪಯಣಿಸುವ ಸ್ಥಿತಿಯು ಇಲ್ಲವಾದರೂ, ಅನುಕೂಲಕರ ಆಸನ
ಹಿಡಿಯಲು ಕಣ್ಣಿಗೆ ತ್ರಾಸವಾಯಿತು. ನಿರ್ವಾಹಕನಾದರೂ ಆಗಲೇ ಚೀಟಿ ವಿತರಣೆಯಲ್ಲಿ
ತೊಡಗಿದ್ದು, ಅದು ಇನ್ನೇನು ಬಸ್ಸು ಹೊರಡಲಿದೆಯೆಂಬ ಸೂಚನೆಯಂತಿತ್ತು.
ಸಹಜವಾಗಿ ಯಾರಾದರೂ ಬಯಸುವಂತೆ ಅವನೂ ಕೂಡ ಕಿಟಕಿ ಬದಿಯ-
ಆದಷ್ಟೂ ಮುಂಭಾಗದ – ಒಂದು ಜಾಗ ಹಿಡಿಯಲು ನೋಡಿದ. ‘ನಿರ್ವಾಹಕ’ನ
ಕಾದಿರಿಸಿದ ಆಸನವೊಂದನ್ನು ಬಿಟ್ಟು, ಉಳಿದೆಲ್ಲವೂ ಮಾತಿನಲ್ಲಿ ತೊಡಗಿದ ಪ್ರಯಾಣಿಕರಿಂದ,
ಇಲ್ಲವೆ ಅವರ ಪ್ರತಿನಿಧಿಯಂತಿರುವ ಸಾಕಣೆ ವಸ್ತುಗಳಿಂದ ತುಂಬಿಹೋಗಿವೆ. ಕಿಟಕಿ
ಬದಿಗಿರುವ ಹದಿನೈದನೇ ಸಂಖ್ಯೆಯ ಆಸನದಲ್ಲಿ ಒಂದು ಕಿಟ್ಬ್ಯಾಗ್ ಕುಳಿತಿದೆ. ಅದರ
ಈ ಬದಿಯಲ್ಲಿ ಮಾತ್ರ ಖಾಲಿಯಿದ್ದಂತಿದೆ. ಕೂಡಲೇ ಅವನು ಅಲ್ಲಿ ತಳವೂರಿ, ತನ್ನ
ಸೂಟ್ಕೇಸನ್ನು ಅಟ್ಟಕ್ಕೇರಿಸಿದ.
ಅದೇ ಕಿಟಕಿಗೆ ಸನಿಹದಲ್ಲಿ, ಬಸ್ಸಿನಿಂದ ಹೊರಗೆ ನಿಂತಿದ್ದು, ‘ಧೂಮಲೀಲೆ’ಯಲ್ಲಿ
ತೊಡಗಿದ್ದ ವ್ಯಕ್ತಿಯನ್ನು ಕಂಡು, ಅವನೇ ಕಿಟ್ಬ್ಯಾಗಿನ ಮಾಲಿಕನಿರಬೇಕೆಂದುಕೊಂಡ.
ಸಾರ್ವಜನಿಕ ಸ್ಥಳಗಳಲ್ಲಿ ಧೂಮಪಾನವನ್ನು ನಿಷೇಧಿಸುವಂತೆ ಸುಪ್ರೀಂ ಕೋರ್ಟು ಆದೇಶ
ನೀಡಿದ್ದರೂ, ಅದನ್ನು ಕಟ್ಟುನಿಟ್ಟಾಗಿ ಪಾಲಿಸುವ ಉಮೇದು ಸರ್ಕಾರಕ್ಕೂ, ಪೊಲೀಸರಿಗೂ-
ಇರಬೇಕಲ್ಲಾ ! ಆ ‘ಧೂಮಕೇತು’ ಗಾಳಿಯಲ್ಲಿ ತೂರಿ ಬಿಡುತ್ತಿದ್ದ ಹೊಗೆಯುಂಗುರಗಳನ್ನು
ಅಸಹನೆಯಿಂದಲೇ ನೋಡುತ್ತ, ಮುಂದಿನ ಮೂರು ಗಂಟೆಗಳ ಶಿಕ್ಷೆಯನ್ನು
ಕಲ್ಪಿಸಿಕೊಳ್ಳತೊಡಗಿದ. ಈಗ ತಾನು ಕುಳಿತಿರುವುದಕ್ಕಿಂತಲೂ ಆರೋಗ್ಯಕರ ಸ್ಥಳವೇನಾದರೂ
ಸಿಕ್ಕೀತೇ ಎಂದು ಮತ್ತೊಮ್ಮೆ ಕಣ್ಣೋಟ ಹರಿಸಿದ. ನಿರಾಸೆಯಾಯಿತು ಅಷ್ಟೆ. ಹಣ್ಣಿನಂಗಡಿಗೆ
ಹೋಗಿ ಹತ್ತು ನಿಮಿಷ ವ್ಯಯ ಮಾಡದಿದ್ದರೆ ಚೆನ್ನಾಗಿರುತ್ತಿತ್ತೆಂದು ಪರಿತಪಿಸಿದ.
ಒಳಗಿದ್ದ ಎಲ್ಲರದೂ ಚೀಟಿಯಾದರೂ, ಹೊರಗಿದ್ದವನು ಇನ್ನೂ ಸಿಗರೇಟನ್ನು
ಸುಡುತ್ತಲೇ ಇದ್ದ. ನಿರ್ವಾಹಕ ಲಾಗ್ಷೀಟ್ನಲ್ಲಿ ಎಂಟ್ರಿ ಹಾಕಿಸಿಕೊಂಡು, ಒಂದು ಸಾರಿ
ದೀರ್ಘವಾಗಿ ಸೀಟಿಯೂದಿ, ಚಾಲಕ ಯಂತ್ರವನ್ನು ಚಾಲೂಗೊಳಿಸಿ, ಹಾರ್ನ್ ಮಾಡಿದ
ಮೇಲಷ್ಟೆ ಅವನು ಚುರುಕಾಗಿದ್ದು. ಬೆರಳಿಗೆ ಹತ್ತಿರವೇ ಸುಡುತ್ತಿದ್ದ ಸಿಗರೇಟನ್ನು ನೆಲಕ್ಕೊಗೆದು,
ಅದನ್ನು ಚಪ್ಪಲಿಯಿಂದ ಹೊಸಕಿ ಲಗುಬಗೆಯಿಂದ ಬಸ್ಸಿಗೇರಿದ. ನಿರ್ವಾಹಕ
ಬಾಗಿಲೆಗಳೆದುಕೊಂಡು ಮತ್ತೊಮ್ಮೆ ಸೀಟಿಯನ್ನೂದಿದ. ಬಸ್ಸು ನಿಧಾನವಾಗಿ ಚಲಿಸಿತು.
ಪಕ್ಕದಲ್ಲಿ ಕುಳಿತ ‘ಹೊಗೆಬಂಡಿ’ ಹೊಟ್ಟೆಯಲ್ಲಿರುವುದನ್ನು ಕಕ್ಕಿಸಿಬಿಡುವುದು ಗ್ಯಾರಂಟಿ
ಎಂದು ಪ್ರಭಂಜನ ಆತಂಕಪಟ್ಟ. ಆದರೆ ಆ ಮನುಷ್ಯ ಕಿಟ್ಬ್ಯಾಗಿನಿಂದ ‘ಕ್ರಾಂತಿ
ಕಹಳೆಯ’ಯನ್ನೆತ್ತಿಕೊಂಡು, ಬ್ಯಾಗನ್ನು ಅಟ್ಟಕ್ಕೇರಿಸಿದ. ಪತ್ರಿಕೆಯ ಒಳಪುಟಗಳನ್ನು ಬಿಡಿಸಿ,
ಆಸಕ್ತಿಯಿದ್ದ ಪುಟವನ್ನು ಮಡಿಸಿಕೊಂಡು ಓದುತ್ತ ಕುಳಿತಾಗ ಪ್ರಭಂಜನನಿಗೆ ನೆಮ್ಮದಿಯೆನಿಸಿತು.
ಅವನ ಆಲೋಚನೆ ಮತ್ತೆ ಮರುದಿನದ ಸಿದ್ಧತೆಗಳತ್ತ ಹೊರಳಿತು.
ಹುಡುಗಿಯ ಮನೆಯ ಆಸ್ತಿ-ಅಂತಸ್ತುಗಳು ಅಣ್ಣನ ಮನೆಯ ಸಾಧಾರಣ ಸ್ಥಿತಿಗತಿಗಳೊಂದಿಗೆ ಹೋಲಿಸಲು ಕಷ್ಟವೆನಿಸಿತು. ಆಧುನಿಕ ಬಡಾವಣೆಯಲ್ಲಿನ ಎರಡಂತಸ್ತಿನ
ಮನೆ, ತಿಂಗಳಿಗೆ ಹತ್ತು ಸಾವಿರದಷ್ಟು ಬಾಡಿಗೆ ಹಣ, ಭಾವಿ ಬೀಗಿತಿಯ ಮೈಮೇಲಿನ
ಬಂಗಾರ, ಸಂಚರಿಸಲು ಕಾರು-ಬೈಕುಗಳು, ಕೈತುಂಬ ಸಂಬಳ ತರುವ ಹುಡುಗಿ. ಈ ಕಡೆ
ಅಣ್ಣನ ಮನೆಯಲ್ಲಿ ಬಣ್ಣದ ಟೀವಿಯಿಲ್ಲ, ಫ್ರಿಜ್ ಇಲ್ಲ, ಶ್ರೀಮಂತಿಕೆ ಮೆರೆಸುವ
ಪೀಠೋಪಕರಣಗಳಿಲ್ಲ. ಓ ನೆನೆದರೆ ಅಜ-ಗಜಗಳ ವ್ಯತ್ಯಾಸ ! ಅಂತಹ ಆತಂಕದ
ನಡುವೆಯೂ ಆಸೆಯ ಬೆಳ್ಳಿಗೆರೆಯೆಂದರೆ ಹುಡುಗಿಯ ಐದೂವರೆ ಅಡಿ ಎತ್ತರವೇ !
ಆದರೆ ಅದೊಂದು ಸಮಸ್ಯೆಯೆಂದು ಅವರು ಹೇಳಿಕೊಂಡಿಲ್ಲ.
ಆಲೋಚನೆಗಳು ನಗರದ ವಾಹನ ದಟ್ಟಣೆ, ಜನಜಂಗುಳಿ, ಧೂಳು, ಶಬ್ದ-
ಎಲ್ಲವನ್ನೂ ಹಿಂದೂಡಿ ಓಡುತ್ತಿರುವಂತೆ, ಆ ‘ಧೂಮಕೇತು’ ಕಿಟಕಿಯ ಗಾಜನ್ನು ಮುಂದಕ್ಕೆ
ಸರಿಸಿ, ಭರ್ರೆಂದು ನುಗ್ಗುತ್ತಿದ್ದ ಗಾಳಿಯನ್ನು ತಡೆಗಟ್ಟಿದ. ಸುದ್ದಿಗಳನ್ನು ಎಡಬಿಡದೆ ತಿಂದು-
ತಿಂದು ಅರೆಜೀವ ಮಾಡಿದ ಪತ್ರಿಕೆಯನ್ನು ಇವನತ್ತ ನೀಡುತ್ತ ‘ಓದ್ತೀರಾ?’ ಎಂದು ಕೇಳಿದ.
‘ಇಲ್ಲ ಥ್ಯಾಂಕ್ಸ್, ಅದರಲ್ಲಿನ ಸುದ್ದಿಗಳು ನನಗೆ ಹಿಡಿಸೊಲ್ಲ’ ಎಂದು ಮುಖವನ್ನು
ಕಹಿ ಮಾಡಿದ.
‘ಟೈಮ್ ಪಾಸ್ಗಾದ್ರೂ?’
‘ಸ್ಪೆಕ್ಸ್ ತರಲಿಲ್ಲ’ – ಸದ್ಯ, ಅದೊಂದು ಸಬೂಬು ಸಿಕ್ಕಿತೆಂಬುದೇ ಸಮಾಧಾನ.
‘ಸುದ್ದಿಗಳು ನನಗೆ ಹಿಡಿಸೊಲ್ಲ’ ಅಂದಿದ್ದಕ್ಕೂ ಈ ಎರಡನೇ ಉತ್ತರಕ್ಕೂ ತಾಳೆಯಾಗಲಿಲ್ಲ
ಎಂದು ಕೂಡಲೇ ಗೊಂದಲಕ್ಕೀಡಾದ. ಆದರೆ ಏನಾಯಿತು? ಅವನಾರೋ, ತಾನಾರೋ!
ಸದ್ಯ ಬಸ್ಸಿನಲ್ಲಿರುವ ತನಕ ಮತ್ತೆ ಹೊಗೆ ಬಿಡುತ್ತ ಕೂಡದಿದ್ದರೆ ಅದೇ ದೊಡ್ಡ ಉಪಕಾರ.
‘ಕ್ರಾಂತಿ ಕಹಳೆ’ ಧ್ವನಿ ಕಳೆದುಕೊಂಡು ಕಿಟ್ಬ್ಯಾಗ್ ಸೇರಿತು. ಈಗವನು
ಕಿಟ್ಬ್ಯಾಗಿನಿಂದ ನೋಟ್ ಪುಸ್ತಕವೊಂದನ್ನು ತೆಗೆದು, ಒಂದು ನಿರ್ದಿಷ್ಟ ಪುಟ ಹಿಡಿದುಕೊಂಡ.
ಅಲ್ಲಿನ ಹಾಡೊಂದನ್ನು ಗುನುಗುನಿಸುತ್ತ ಅನಂತರ ಮೆಲುದನಿಯಲ್ಲಿ ಹಾಡತೊಡಗಿದ.
ಹಾಡಿನೊಂದಿಗೆ ಸ್ವರ ಸಂಯೋಜನೆಯನ್ನು ಮತ್ತೆ ಮತ್ತೆ ಅಭ್ಯಾಸ ಮಾಡತೊಡಗಿದ.
ಅನಂತರ ಮತ್ತೊಂದು ಪುಟದಲ್ಲಿನ ಹಾಡನ್ನು ಹಾಡತೊಡಗಿದ. ಈ ಬಾರಿ ಅವನ
ದನಿಯು ಸ್ವಲ್ಪ ಮೇಲೇರಿತು. ಸಹ ಪ್ರಯಾಣಿಕರ ಅಭ್ಯಂತರವಿಲ್ಲವೆಂದು ಖಚಿತವಾದ
ಮೇಲೆಯೇ ಹಾಗೆ ಮಾಡಿದ್ದಿರಬೇಕು. ಪ್ರಭಂಜನನೂ ಅತ್ತ ಚಿತ್ತ ಹರಿಸಿದ. ‘ನೀವು
ಆಕಾಶ ಬುಟ್ಟಿ ಮತ್ತು ಏಣಿ / 32 ಆಕಾಶ ಬುಟ್ಟಿ ಮತ್ತು ಏಣಿ / 33
ಯಾವುದಾದ್ರೂ ಆರ್ಕೆಸ್ಟ್ರಾದಲ್ಲಿ ಹಾಡ್ತೀರೇನು?’ ಅಂತ ಮೆಲ್ಲನೆ ಕೇಳಿಯೂ ಬಿಟ್ಟ.
ಆತ ಪುಸ್ತಕವನ್ನು ಮಡಿಸಿ ‘ಶ್ರೀನಗರದಲ್ಲಿರೋ ತರಂಗಿಣಿ ಸಂಗೀತ ಶಾಲೆಯ
ಹೆಸರನ್ನು ಕೇಳಿದ್ದೀರಾ?’ ಎಂದು ಪ್ರಶ್ನಿಸಿದ. ಪ್ರಭಂಜನ ಹೂಂ ಅಂತಾನೂ ಅನ್ನಲಿಲ್ಲ,
ಊಹುಂ ಅಂತಾನೂ ಅನ್ನಲಿಲ್ಲ.
ಅವನು ಮುಂದುವರಿಸಿದ – ‘ಅಲ್ಲಿ ಸುಗಮ ಸಂಗೀತ ಹೇಳಿಕೊಡ್ತೀವಿ. ಹಾಗೇನೇ
ವಾದ್ಯಗಳನ್ನೂ ಹೇಳಿಕೊಡ್ತೀವಿ. ನಾನು ಹಾಡುಗಾರ ಅಲ್ಲ, ವಾದ್ಯಗಾರ – ಕೀಬೋರ್ಡ್
ನುಡಿಸ್ತೀನಿ’,
ಪ್ರಭಂಜನ ಮುದಗೊಂಡು ಆತನ ಪರಿಚಯ ಕೇಳಿದ.
‘ನಾನು ಸುಬ್ಬುರಾಮಾಚಾರ್. ಎಸ್.ಆರ್. ಆಚಾರ್ ಅಂತ್ಲೇ ಎಲ್ರೂ ಗುರ್ತಿಸೋದು.’
ಅವನ ಮಾತಿನಲ್ಲಿ ಸೌಜನ್ಯವಿತ್ತು. ಹೆಮ್ಮೆಯೂ ಇತ್ತು.
ಆಸಕ್ತಿ ಕೆರಳಿದ ಪ್ರಭಂಜನ ಅವನಿಂದ ನೋಟ್ ಪುಸ್ತಕವನ್ನೀಸಿಕೊಂಡು ಪುಟಗಳನ್ನು
ತಿರುವು ಹಾಕತೊಡಗಿದ. ಅವನಿಗೆ ಇಷ್ಟವಾದ ಹಲವು ಭಾವಗೀತೆಗಳು ಅದರಲ್ಲಿದ್ದವು.
ಇದಲ್ಲದೆ ಭಕ್ತಿಗೀತೆಗಳು, ಜಾನಪದ ಗೀತೆಗಳು, ಚಿತ್ರಗೀತೆಗಳು, ವಚನಗಳು – ಏನೆಲ್ಲ ಇವೆ.
‘ಒಂದು ಆರ್ಕೆಸ್ಟ್ರಾ ಪಾರ್ಟಿಗೆ ನಿಮಗೆಷ್ಟು ಕೊಡ್ತಾರೆ?’
‘ಇಷ್ಟೇ ಅಂತ ನಿಗದಿಯೇನೂ ಇಲ್ಲ. ಸಂದರ್ಭದ ಮೇಲೆ ಹೋಗುತ್ತೆ. ಮದುವೆ
ರಿಸೆಪ್ಷನ್ ಆದ್ರೆ ಸ್ವಲ್ಪ ಜಾಸ್ತಿ ಸಿಗುತ್ತೆ’
ಮಾತುಕತೆಯ ಮಧ್ಯೆ ಆಚಾರ್ ಜೇಬಿನಲ್ಲಿರಿಸಿಕೊಂಡಿದ್ದ ತನ್ನ ವಿಸಿಟಿಂಗ್ ಕಾರ್ಡನ್ನು
ತೆಗೆದು ಪ್ರಭಂಜನನ ಕೈಗಿತ್ತ.
‘ಆರ್. ಸುಬ್ಬುರಾಮಾಚಾರ್, ಬಿ.ಕಾಂ, ಚೀಫ್ ಎಕ್ಸಿಕ್ಯೂಟೀವ್, ಚಂದ್ರಹಾಸ್
ಫೈನಾನ್ಶಿಯಲ್ ಕಾಪೊರೇಷನ್ …’ ಇತ್ಯಾದಿ.
ಪ್ರಭಂಜನ ಚಿಕಿತನಾದ. ಸಿಗರೇಟ್, ಕ್ರಾಂತಿ ಕಹಳೆ, ಸಂಗೀತ, ವಿತ್ತಶಾಸ್ತ್ರ –
ಇನ್ನೂ ಏನೇನಿದೆಯೋ ಈ ಮನುಷ್ಯನ ಕಿಟ್ನಲ್ಲಿ !
ಬ್ಯಾಂಕ್ ಬಡ್ಡಿದರಗಳೆಲ್ಲ ಕುಸಿದು ಹೋಗಿವೆ. ಷೇರು ಪೇಟೆಗಳು ಮೈ ಮುರಿದು
ಆಕಳಿಸುತ್ತಿವೆ. ಯದ್ವಾ ತದ್ವಾ ಸಾಲ ನೀಡಲು ವಿದೇಶ ಬ್ಯಾಂಕ್ಗಳು ಮನೆ ಬಾಗಿಲಿಗೆ
ಬರುತ್ತಿವೆ. ಹೀಗಿರುವಾಗ ಯಾರು ಕೇಳುತ್ತಾರೆ ಇವನ ಲೇವಾದೇವಿಯನ್ನು ! ಇದೆಲ್ಲವನ್ನೂ
ಮನದೊಳಗೇ ಅದುಮಿಟ್ಟುಕೊಂಡ ಪ್ರಭಂಜನ ‘ಓ, ವೆರಿಗುಡ್’ ಎಂದಷ್ಟೆ ಉದ್ಗರಿಸಿದ.
‘ನೋಡಿ, ನಾವು ಅಕ್ಕಸಾಲಿ ಮನೆತನದವರು. ಊರಿನಲ್ಲಿ ತಾತನ ಜಮೀನು,
ಮನೆ – ಇದೆ. ನಮ್ಮಪ್ಪ ಚಿನ್ನ ಬೆಳ್ಳಿಯ ಆಭರಣ ತಯಾರಿಕೆಯಲ್ಲಿ ಎಕ್ಸ್ಪರ್ಟ್
ಆಗಿದ್ರಂತೆ. ಕಣ್ಣು ಮಂಜಾದ ಮೇಲೆ ಆ ಕೆಲಸ ಬಿಟ್ಟುಬಿಟ್ರು. ಅಪ್ಪ ಹಾಕಿದ ಆಲದ ಮರ
ಬಿಟ್ಟು, ನಮ್ಮಣ್ಣ ವ್ಯವಸಾಯ ಹಿಡಿದ. ಬಿ.ಕಾಂ. ಓದಿದ ನಾನು ಬೆಂಗಳೂರು ಸೇರಿದೆ.
ನಮ್ಮಪ್ಪನಿಗೆ ಮಾಟ-ಮಂತ್ರ ಸಿದ್ಧಿಸಿತ್ತು. ಮೊದಮೊದಲು ನನಗೂ ಅದರಲ್ಲಿ ಇಂಟರೆಸ್ಟಿತ್ತು.
ಆದ್ರೆ ಈಗ ಜನ ಅದನ್ನೆಲ್ಲ ನಂಬೋದಿಲ್ಲ. ಬಿಟ್ಟುಬಿಟ್ಟೆ. ಈಚೀಚೆಗೆ ವಾಸ್ತು ಶಾಸ್ತ್ರದಲ್ಲಿ
ಆಸಕ್ತಿ ಬೆಳೀತಾ ಇದೆ. ನಿಮಗೆ?’
ಪ್ರಭಂಜನನಿಗೆ ಅದರಲ್ಲಿ ಕಿಂಚಿತ್ತೂ ನಂಬಿಕೆಯಿಲ್ಲವಾದರೂ ‘ನನ್ನ ಮನೆಯನ್ನು
ಕಟ್ಟಿದ ಕಂಟ್ರಾಕ್ಟರ್ಗೆ ವಾಸ್ತುವಿನಲ್ಲಿ ನಂಬಿಕೆ ಜಾಸ್ತಿ. ಅದರಂತೇನೆ ಮನೇನ ಕಟ್ಟಿದ್ದಾನೆ.’
ಎಂದು ಅಲ್ಲಿಗೇ ತೇಲಿಸಿಬಿಟ್ಟ.
ಆಚಾರ್ ಅಷ್ಟಕ್ಕೇ ಬಿಡದೆ ‘ನಾವು ಯಾವುದನ್ನೂ ಉಡಾಫೆ ಮಾಡೋ ಮಂದಿ.
ಯಾವೋನಾದರೂ ಬಿಳಿಯ ಅದನ್ನೇ ಹೇಳಿದಾಗ, ಅದಕ್ಕೆ ಇಲ್ಲದ ಮಹತ್ವ ಕೊಡ್ತೀವಿ.
ನಮ್ಮ ಹಿಂದಿನವರು ಮಾಡಿದ ಯಾವುದೇ ಶಾಸ್ತ್ರ ತಗೊಳ್ಳಿ. ಅದರ ಹಿಂದೆ ವೈಜ್ಞಾನಿಕ
ಅಂಶವಿದ್ದೇ ಇರುತ್ತೆ. ಆದರೆ, ಅದನ್ನೆಲ್ಲ ಸ್ಪಷ್ಟವಾಗಿ ತಿಳಿಸಿಕೊಡುವಂಥಾವ್ರು ಬೇಕು. ನಮ್ಮಲ್ಲಿನ
ಅಪಸ್ವರ, ಅಪನಂಬಿಕೆ, ಗೊಂದಲಗಳನ್ನೇ ಬಂಡವಾಳ ಮಾಡಿಕೊಂಡ ಹೊರ ದೇಶದವರು,
ಇಲ್ಲಿಯೇ ಕಲಿತ ಅನೇಕ ಸಂಗತಿಗಳನ್ನು ಅವರ ರೀತಿಯಲ್ಲಿ ಹೇಳಿದಾಗ ನಂಬಿಬಿಡ್ತೀವಿ.
ಎಂಥಾ ವಿಚಿತ್ರ ಅಲ್ವಾ?’… ಎಂಬ ವಿಚಾರ ಸರಣಿ ಬಿಚ್ಚಿದ. ಪ್ರಭಂಜನನೂ ಇಂತಹ ಕಿರು
ಭಾಷಣಗಳನ್ನು ಎಷ್ಟೋ ಕಡೆ ಹರಿಬಿಟ್ಟು ಕೇಳುಗರ ಕಿವಿ ಕೊರೆದಿದ್ದ. ಈಗ ಕೊರೆಸಿಕೊಳ್ಳುವ
ಸರದಿಯಷ್ಟೆ.
ಬಸ್ಸು ಸತತ ಒಂದೂವರೆ ತಾಸಿನ ಪಯಣದ ಅನಂತರ ಊರಿನಿಂದ ದೂರವಿದ್ದ
ಹೋಟೆಲೊಂದರ ಮುಂದೆ ನಿಂತಿತು. ‘ತಿಂಡಿ-ಕಾಫಿಗೆ ಹದಿನೈದು ನಿವಿಷ ಟೈಮುಂಟು’
ಎಂದು ಶಂಖ ಊದಿದ ನಿರ್ವಾಹಕ, ಚಾಲಕ – ಇಬ್ಬರೂ ಹೋಟೆಲ್ ಹೊಕ್ಕರು.
ಒಂದಿಷ್ಟು ಮಂದಿ ಅವರನ್ನು ಹಿಂಬಾಲಿಸಿದರು.
‘ಅದೇನು ಒಪ್ಪಂದಾನೋ ಡ್ರೈವರ್ಗೂ – ಈ ಹೋಟೆಲ್ನವನಿಗೂ’ ಒಬ್ಬರ
ಉದ್ಗಾರಕ್ಕೆ, ‘ಇಲ್ಲಿನ ತಟ್ಟೆ ಇಡ್ಲಿ ಭಾಳ ರುಚಿಯಿರ್ತದೆ. ಅದಕ್ಕೇ ಎಲ್ಲ ಬಸ್ಗಳೂ ಇಲ್ಲಿ
ನಿಲ್ಲೋದು’ – ಇನ್ನೊಬ್ಬರ ಸಮಜಾಯಿಷಿ.
‘ಅದಲ್ಲ ವಿಚಾರ, ಊರೊಳ್ಗೆ ಇದಕ್ಕಿಂತ ಒಳ್ಳೇ ಹೋಟೆಲ್ ಇಲ್ವಾ? ನಮ್ಮಂಥಾ
ಹತ್ತು ಜನ ಗಿರಾಕಿಗಳನ್ನ ಕೊಟ್ರೆ ಬಸ್ಸಿನೋವ್ರಿಗೆ ಪುಕ್ಕಟೆ ತಿಂಡಿ-ಕಾಫಿ !’ ಎಂಬ ಮತ್ತೊಬ್ಬರ
ಚತುರೋಕ್ತಿಗೆ ಒಂದಿಷ್ಟು ನಗು.
‘ಬನ್ನಿ ಸಾರ್, ಕೆಳಗಿಳಿದು ಸ್ವಲ್ಪ ಓಡಾಡಿದ್ರೆ ಮಂಡಿ ನೋವು ಹೊರಟು ಹೋಗುತ್ತೆ,
ಬೈ-ಟೂ ಕಾಫಿ ಹಾಕಿದ್ರೆ ತಲೆಭಾರವೂ ಕಮ್ಮಿಯಾಗುತ್ತೆ’ – ಕುಳಿತೇ ಇದ್ದ ಪ್ರಭಂಜನನಿಗೆ
ಆಚಾರ್ ಸಲಹೆ.
ಇಬ್ಬರೂ ಕೆಳಗಿಳಿದರು. ಹೋಟೆಲ್ನಲ್ಲಿ ಒಂದೊಂದು ತಟ್ಟೆ ಇಡ್ಲಿ, ಮಸಾಲೆ
ವಡೆ, ಬೈ-ಟೂ ಕಾಫಿ ಆಯಿತು. ಬೇಡ ಬೇಡವೆಂದರೂ ಬಿಲ್ಲನ್ನು ಆಚಾರ್ರೇ ಪಾವತಿ
ಮಾಡಿದ. ಈತನನ್ನು ತಪ್ಪಾಗಿ ಅರ್ಥೈಸಿಕೊಂಡಿದ್ದ ಪ್ರಭಂಜನನಿಗೆ ಕೀಳರಿಮೆ ಮೂಡಿತು.
ಆಕಾಶ ಬುಟ್ಟಿ ಮತ್ತು ಏಣಿ / 34 ಆಕಾಶ ಬುಟ್ಟಿ ಮತ್ತು ಏಣಿ / 35
ಆಚಾರ್ ಸಜ್ಜನಿಕೆ ಎತ್ತರಕ್ಕೇರಿತು. ಆದರೆ ಬಸ್ ಹತ್ತುವ ಮುಂಚೆ ಮತ್ತೆ ಸಿಗರೇಟ್ ಹಚ್ಚಿ,
ಕ್ಷಮಿಸಿ ಸಾರ್, ಅದೇನೋ, ಈವೊಂದು ದುರಭ್ಯಾಸ ಮಾತ್ರ ಬಿಡೋಕಾಗ್ತಿಲ್ಲ’ ಎಂದಾಗ
ಕೊಂಚ ದೂರವೇ ನಿಂತ ಪ್ರಭಂಜನ.
‘ಸಹ ಪ್ರಯಾಣಿಕರಿಗೆ ತೊಂದ್ರೆ ಕೊಡಬಾರದು ಅಂತ್ಲೇ ನಾನು ಬಸ್ನೊಳಗೆ
ಮಾತ್ರ ಸೇದಲ್ಲ’ ಎಂಬ ಸಜ್ಜನಿಕೆಯನ್ನು ಹೇಳಿಕೊಂಡಾಗ ಅವನು ಬಿಡುತ್ತಿದ್ದ ಧೂಮ
ಬಿಳಿದಾಗಿ ಕಾಣತೊಡಗಿತು. ‘ಧೂಮಪಾನ ನಿಷೇಧ’ ಎಂದು ಬಸ್ಸಿನೊಳಗೆ ಸೂಚಿಸಿರುವುದು,
ಅದಕ್ಕೂ ಹಿಂದಿನ ಕಾರಣವಿದ್ದೀತು !
ಮತ್ತೆ ಚಾಲನೆಗೊಂಡ ಬಸ್ಸು ವೇಗವನ್ನು ಹೆಚ್ಚಿಸಿಕೊಂಡಿತು.
‘ನನಗೆ ಇನ್ನೂ ಒಂದು ಹವ್ಯಾಸವುಂಟು. ಅದನ್ನು ಹುಚ್ಚು ಅಂತ ಕರೆದರೂ
ವ್ಯತ್ಯಾಸವಾಗಲ್ಲ.’ – ಆಚಾರ್ ಮತ್ತೆ ಇನ್ನೊಂದು ಸಂಗತಿಯನ್ನು ಬಿಚ್ಚಿದ. ಪ್ರಭಂಜನ
ಈಗ ಕೂತೂಹಲದ ಕೇಳುಗನಷ್ಟೆ.
‘ನನ್ನ ಹತ್ರ ಎಂಥೆಂಥಾವ್ರೋ ಶಾಸ್ತ್ರ ಕೇಳೋಕೆ ಬಂದಿದ್ದಾರೆ. ಈಗಲೂ ಬರ್ತಿರ್ತಾರೆ.
ಹಣದ ಆಸೆಗೆ ಇದನ್ನ ಹಚ್ಕೊಂಡಿಲ್ಲ ನಾನು. ಮನಸ್ಸಿನ ಒಂದು ಖುಷಿಗೆ ಮಾಡ್ತೀನಿ.
ಇದಕ್ಕೆ ನಾನು ತಗೊಳ್ಳೋದು ಕೇವಲ ಒಂದೇ ರೂಪಾಯಿ, ಅದೂ ಶಾಸ್ತ್ರ ಹೇಳೋಕೆ
ಮುಂಚೆ ಅಡಿಕೆ-ವೀಳ್ಯೆದೆಲೆ ಜೊತೆಗಿಟ್ಟಿರೋದು, ಅಷ್ಟೆ. ಆದರೆ ನಾನು ಹೇಳಿದ್ದು ನೂರಕ್ಕೆ
ನೂರರಷ್ಟು ನಿಜವಾಗಿ, ಅದೇ ಜನ ನನ್ನ ಹುಡಕ್ಕೊಂಡ್ಬಂದು ಬೇಡಾಂದ್ರೂ ಹಣ ಕೊಟ್ಹೋಗ್ತಾರೆ..’
ಪ್ರಭಂಜನ ಅವಾಕ್ಕಾಗಿ ನೋಡಿದ. ಆಚಾರ್ ಮುಖದಲ್ಲಿ ಗೆಲುವಿನ ಅಟ್ಟಹಾಸವಿತ್ತು.
ತನ್ನ ಅನುಭವಕ್ಕೇ ಬಂದಿದ್ದ ಹಲವು ಸಂಗತಿಗಳಿಂದ ಭವಿಷ್ಯ, ಶಾಸ್ತ್ರ – ಇವುಗಳಲ್ಲಿ
ನಂಬಿಕೆಯನ್ನೇ ಕಳೆದುಕೊಂಡವನು, ಪ್ರಭಂಜನ. ‘ಹಿಂದೆ ನೀವು ಪ್ರೀತಿಸಿರುವ ಹುಡುಗಿಯನ್ನಲ್ಲದೆ
ಬೇರಾರನ್ನೂ ಮದುವೆಯಾಗಲ್ಲ ಅಂತ ನಿಮ್ಮ ಹಸ್ತರೇಖೆ ಹೇಳುತ್ತೆ’ ಅಂತ ಒಬ್ಬ ಹೋರಾ
ರತ್ನರು ಅಪ್ಪಣೆ ಕೊಡಿಸಿದ್ದರು. ಇನ್ನೊಬ್ಬ ಮಹಾಶಯರು ‘ನಿಮಗೆ ಸರ್ಕಾರಿ ನೌಕರಿ
ಸಿಗುವ ಸಾಧ್ಯತೆ ಇಲ್ಲವೇ ಇಲ್ಲ’ ಎಂದಿದ್ದರು. ಈಗ ಅವೆಲ್ಲ ಹುಸಿಯ ಮೊಟ್ಟೆಗಳು.
ಅವನ ನಿಚ್ಚಳ ನಂಬಿಕೆ ಹೀಗಿತ್ತು –
‘ಭವಿಷ್ಯವೆನ್ನುವುದೊಂದು ಶಾಸ್ತ್ರವಿರಬಹುದಾದರೂ, ಅದು ವಿಜ್ಞಾನವಲ್ಲ.
ನಾಣ್ಯವನ್ನು ಮೇಲೆ ಚಿಮ್ಮಿದಾಗ ಅದು ಕೆಳಗೆ ಬೀಳುವಾಗ ಇಂಥದ್ದೇ ಮುಖ ಮೇಲಾಗುತ್ತದೆ
ಎಂದು ಪಂದ್ಯ ಕಟ್ಟುತ್ತಾರಲ್ಲವೆ, ಇದು ಕೂಡಾ ಹಾಗೆಯೇ. ಹೌದು ಅಥವಾ ಇಲ್ಲ-ಎಂಬ
ಬೈನರಿ ಸಿದ್ಧಾಂತ. ನಾಣ್ಯದ ಯಾವುದಾದರೊಂದು ಮುಖ ಮೇಲಾಗಿ ಬೀಳುವುದೊಂದು
ಸಹಜ ಕ್ರಿಯೆ. ಒಂದು ವೇಳೆ ಬಾಜಿದಾರ ಹೇಳಿದ್ದು ಹಲವು ಬಾರಿ ನಿಜ ಆಗಬಹುದು. ಆ
ಸಂಗತಿಯು ಕೇವಲ ಆಕಸ್ಮಿಕ, ಕಾಕತಾಳೀಯ ಅಷ್ಟೆ. ಅದರಲ್ಲಿ ವಾದ ಇರುತ್ತದೆಯೇ
ಹೊರತು ತರ್ಕವಿರುವುದಿಲ್ಲ. ಸಂಭವನೀಯತೆ, ಅಂದರೆ ಇಂಗ್ಲಿಷ್ನಲ್ಲಿ ಪ್ರೋಬಬಿಲಿಟಿ
ಅನ್ನುತ್ತಾರಲ್ಲ ಅದು, ಹಲವು ಬಾರಿ ಭವಿಷ್ಯಕಾರರ ಅದೃಷ್ಟವನ್ನೇ ಖುಲಾಯಿಸುತ್ತದೆ. ಒಂದು
ವೇಳೆ ನಿಜವಾಗದಿದ್ದರೆ, ದೋಷವನ್ನು ಯಾವುದಾದರೊಂದು ಗ್ರಹದ ಮೇಲೆ ತಳ್ಳಿಬಿಟ್ಟು
ತೆಪ್ಪಗಾಗುತ್ತಾರೆ. ಇದೇ ಆ ಶಾಸ್ತ್ರದ ಧರ್ಮ !’
ಈ ಚಿಂತನೆಯಲ್ಲಿ ಅವನನ್ನು ಆಚಾರ್ ಬಿಡಲಿಲ್ಲ ! ‘ನಾನು ಹೇಳುವುದು ನಿಮಗೆ
ಅಪಥ್ಯವೆನಿಸಿರಬಹುದು. ನಿಮಗಿಂತಲೂ ಎಷ್ಟೋ ವರ್ಷ ಚಿಕ್ಕವನಾದ ನನ್ನಸತ್ಯಾಂಶಗಳು,
ನಿಮಗೆ ಹಗುರವೆನಿಸಬಹುದು’ ಎಂದದ್ದಕ್ಕೆ ಗಲಿಬಿಲಿಗೊಂಡ ಪ್ರಭಂಜನ -‘ಛೆ ಛೆ, ಹಾಗೇನಿಲ್ಲ.
ಜ್ಞಾನ, ಅನುಭವ ಯಾರಪ್ಪನದೂ ಅಲ್ಲ. ಅದಕ್ಕೆ ಚಿಕ್ಕವರು, ದೊಡ್ಡವರು ಅನ್ನೋದೇನು
ಬಂತು?’ ಎಂದು ಕೈಗಡಿಯಾರದ ಮುಖ ನೋಡಿದ. ಇನ್ನೂ ಒಂದೂವರೆ ಗಂಟೆಯ
ಪ್ರಯಾಣ ಬಾಕಿಯಿದೆ.
ಇಂತಹ ಸಂಗತಿಗಳೆಲ್ಲ ಅಂತೆ-ಕಂತೆಗಳಲ್ಲೇ ಉಳಿದುಬಿಡುತ್ತವೆ. ಕೇಳುವ ಕಿವಿಗಳು
ಹಿಗ್ಗಿದಂತೆಲ್ಲ, ಹೇಳುವ ನಾಲಗೆ ಉದ್ದವಾಗುತ್ತಲೇ ಹೋಗುತ್ತದೆ. ಇದಕ್ಕೊಂದು ಬಿಸಿಮುಟ್ಟಿಸಲೆಂದೇ
ನೇರವಾಗಿ ಪ್ರಶ್ನಿಸಿದ – ಹಾಗಾದರೆ ನೀವು ಈವರೆಗೆ ಹೇಳಿರುವ ಭವಿಷ್ಯಗಳಲ್ಲಿ ಎಷ್ಟು
ನಿಜವಾಗಿವೆ?’.
ಆಚಾರ್ ಇದರಿಂದ ವಿಚಲಿತನಾಗಲಿಲ್ಲ. ‘ನಾನು ಕೇಳುವವರಿಗೆಲ್ಲ ಭವಿಷ್ಯ
ಹೇಳುವವನಲ್ಲ. ನನ್ನ ಮನಸ್ಸು ಪ್ರಸನ್ನತೆಯಿಂದ ಇರುವಾಗಲಷ್ಟೆ ನನಗೆ ಆತ್ಮ ವಿಶ್ವಾಸ
ಹುಟ್ಟುತ್ತದೆ. ಆಗಲಷ್ಟೆ ಒಪ್ಪಿಕೊಳ್ಳುತ್ತೇನೆ’.
‘ಒಂದ್ಸಾರಿ ಇಸ್ಮಾಯಿಲ್ ಸಾಬ್ ಅನ್ನೋ ಪೊಲೀಸ್ ಇನ್ಸ್ಪೆಕ್ಟರ್ ಮನೆಗೆ ಬಂದರು.
ಆತ ಯೂನಿಫಾರಮ್ಮಿನಲ್ಲಿ ಇದ್ದುದರಿಂದ ಮೊದಲು ಸ್ವಲ್ಪ ದಿಗಿಲಾಯಿತು. ಯಾವುದಾದರೂ
ವಂಚನೆ ಪ್ರಕರಣದ ದೂರು ಹಿಡಿದು ಬಂದಿರಬೇಕೆನಿಸಿತು. ಆದರೆ ಆತನೂ ಶಾಸ್ತ್ರ ಕೇಳಲು
ಬಂದದ್ದು ನನಗೇ ನಂಬಲಾಗಲಿಲ್ಲ. ಆತನ ಮನೆಯಲ್ಲಿ ಐವತ್ತು ಸಾವಿರ ಕಳವಾಗಿತ್ತಂತೆ !
ಅನುರೂಪಳಾದ ಮತ್ತು ಅಷ್ಟೇ ನಂಬಿಕಸ್ಥಳಾದ ಹೆಂಡತಿ, ಕಳ್ಳರಾರೂ ಬಂದಿರಲಿಲ್ಲ, ಲಾಕರ್
ಬೀಗಾನ ಒಡೆದಿರಲಿಲ್ಲ. ಹಣವೇನಾಯಿತು ಹಾಗಾದರೆ? ಹೆಂಡತೀನ ಕೇಳುವುದೆಂದರೆ
ಆಕೆಯ ಇಪ್ಪತ್ತೈದು ವರ್ಷಗಳ ಪ್ರಾಮಾಣಿಕತೆಯನ್ನೇ ಪ್ರಶ್ನಿಸಿದಂತೆ ! ಯಾರೋ ನನ್ನ
ಹೆಸರು ಹೇಳಿದರಂತೆ, ಹುಡುಕ್ಕೊಂಡ್ಬಂದ್ರು ಸಾಹೇಬರು.
‘… ನಾನು ನನ್ನದೇ ಲೆಕ್ಕಾಚಾರದಂತೆ ಅವರಿಗೆ’ ನಿಮ್ಮ ಹಣ ಹತ್ತಿರದ ಸಂಬಂಧಿಗಳ
ಕೈಸೇರಿದೆ. ನಿಮ್ಮೂರಿನಿಂದ ನೂರು ಕಿಲೋಮೀಟರ್ ಫಾಸಲೆಯಲ್ಲೇ ಇದೆ. ಈ ಕೆಲಸದಲ್ಲಿ
ನಿಮ್ಮ ಹೆಂಡತಿಯ ಕೈವಾಡವೇ ಮುಖ್ಯವಾಗಿದೆ’ ಎಂದು ನಿರ್ದಾಕ್ಷಿಣ್ಯವಾಗಿ ಹೇಳಿಬಿಟ್ಟೆ.
ಆತ ಬಡಪೆಟ್ಟಿಗೆ ನಂಬಲಿಲ್ಲ. ‘ಸತ್ಯ, ಔಷಧಿ – ಇವು ಕಹಿಯಾಗೇ ಇರುತ್ತವೆ’ ಎಂದೆ.
ಆತನ ಮುಖ ಬಿಳಚಿಕೊಂಡಿತು. ನಾನು ಇನ್ನೂ ಮುಂದೆ ಹೋಗಿ ‘ನಿಮ್ಮಾಕೆಯ
ಸೋದರಿಕೆಯಲ್ಲೇ ಹಣ ಸೇರಿದೆ’ ಎಂದಾಗಲಂತೂ ಆತ ಮತ್ತೆ ಮತ್ತೆ ತಲೆಕೊಡವಿದ.
ನಾನು ‘ವಿಷಯ ಬಹಳ ಗಂಭೀರ, ಸೂಕ್ಷ್ಮ, ಉಪಾಯವಾಗಿ ಪೊಲೀಸ್ ಪತ್ತೆ ಮಾಡಿ’
ಎಂಬ ಸಲಹೆ ಕೊಟ್ಟೆ. ಆತ ಹಾಗೆಯೇ ಮಾಡಿದ. ಹೆಂಡತಿಯ ಬಳಿ ಹಣ ಕಳೆದಿರುವುದನ್ನು
ಆಕಾಶ ಬುಟ್ಟಿ ಮತ್ತು ಏಣಿ / 36 ಆಕಾಶ ಬುಟ್ಟಿ ಮತ್ತು ಏಣಿ / 37
ಮೂರು – ನಾಲ್ಕು ದಿನ ಪ್ರಸ್ತಾಪಿಸಲೇ ಇಲ್ಲವಂತೆ. ಆಮೇಲೆ ಆಕೆ ತುಂಬ ಖುಷಿಯಾಗಿದ್ದ
ಒಂದು ಸಂದರ್ಭದಲ್ಲಿ ‘ಲೇ ಎಂಟು-ಹತ್ತು ದಿನಗಳ ಹಿಂದೆ ನಿನ್ನ ಅಣ್ಣನೋ, ಅಣ್ಣನ
ಮಗನೋ ನನ್ನ ಆಫೀಸಿನ ಹತ್ರ ಬಂದಿದ್ರಂತೆ’ ಎಂದು ಮೆಲ್ಲನೆ ಕೇಳಿದ. ಆಕೆ ಮೊದಲು
ಅನುಮಾನಪಟ್ಟರೂ ಆಮೇಲೆ ಹೌದು ನನ್ನ ಅಣ್ಣನ ಮಗ ಇಬ್ರಾಹಿಂ ಬಂದಿದ್ದ. ಹಂಗೆ
ನಿಮ್ಮಾಫೀಸಿಗೂ ಬಂದಿರಬೆಕು. ಯಾಕೆ ಹಿಂಗೆ ಕೇಳ್ತೀರ, ಇದ್ದಕ್ಕಿದ್ದಂಗೆ?’ ಅಂದಳಂತೆ.
ಸಾಹೇಬರು ನಗು ಮುಖದಿಂದಲೇ ‘ಪಾಪ, ಏನಾದರೂ ದುಡ್ಡಿನ ತಾಪತ್ರಯ ಇತ್ತೋ,
ಏನ್ಕತೇನೋ, ಅದೇನೂಂತ ಯಾರ ಹತ್ರಾನೂ ಹೇಳ್ಕೊಳ್ಲಿಲ್ಲ. ಪಾಪ’ ಎಂದು ಹೇಳಿದರಂತೆ.
ಆಕೆ ಅಲ್ಲಿಗೂ ಗುಟ್ಟು ಬಿಟ್ಟುಕೊಡದೆ ‘ನಾನು ಎರಡು ದಿವ್ಸ ಜ್ವರದಿಂದ ಮಲಗಿದ್ನಲ್ಲ,
ವಿಚಾರಿಸ್ಕೊಂಡ್ಹೋಗೋಕೆ ಬಂದಿದ್ದ. ದುಡ್ಡು ಕಾಸಿನ ಜರೂರಿದ್ರೆ ಹೇಳದೆ ಇರ್ತಿದ್ನಾ?’
ಅಂತ ಗಂಡನ ಮುಖ ನೋಡಿದಳಂತೆ.
‘… ಆಮೇಲೆ ಸಾಹೇಬ್ರು ಹೆಂಡ್ತಿಗೂ ತಿಳಿಸದಂತೆ ಭಾವಮೈದುನನ ಮನೆಗೆ
ಹೋಗಿ ಇಬ್ರಾಹಿಮ್ನ ಏಕಾಂತವಾಗಿ ಕೇಳಿದಾಗ ಅವನೇ ಬಾಯ್ಬಿಟ್ಟನಂತೆ, ‘ಹೌದು ಮಾಮು,
ಅಬ್ಬಾಜಾನ್ ಯಾವುದೋ ಚೀಟಿ ವ್ಯವಹಾರದಲ್ಲಿ ಸಿಕ್ಕೊಂಡು, ಒಂದೈವತ್ತು ಸಾವಿರ ಅರ್ಜೆಂಟಾಗಿ
ಬೇಕಾಗಿತ್ತು, ನಿಮಗೆ ಹೇಳದ್ಹಂಗೆ ಮಾಮಿ ದುಡ್ಡು ಕೊಟ್ಟಿದ್ದು ನಿಜ’ ಅಂತ ಒಪ್ಕೊಂಡನಂತೆ.
ದುಡ್ಡೇನೋ ನಿಧಾನಕ್ಕೆ ಬಂತಂತೆ. ಆದ್ರೆ ಅದೆಷ್ಟೋ ವರುಷಗಳಿಂದ ನಂಬಿದ್ದ ಹೆಂಡತಿ
ಹೀಗ್ಮಾಡಿದ್ಲು ಅಂದ್ರೆ ಹೇಗಾಗಿರಬೇಡ !
… ಇಷ್ಟೆಲ್ಲ ಆದ್ಮೇಲೆ ಇಸ್ಮಾಯಿಲ್ ಸಾಬ್ ನನ್ನ ಹುಡುಕ್ಕೊಂಡು ಬಂದು ‘ನೀನು
ಹೇಳಿದ್ದು ನಿಜವಾಗಿಬಿಡ್ತು. ನಿನ್ನ ಶಾಸ್ತ್ರಕ್ಕೆ ತಾರೀಫ್ ಮಾಡ್ತೀನಿ. ತಗೋ ನನ್ನ ಭಕ್ಷೀಸು’ ಅಂತ
ಹೇಳಿ ನಾನು ಬೇಡಾಂದ್ರೂ ಬಲವಂತವಾಗಿ ಸಾವಿರ ರೂಪಾಯಿನ ನನ್ನ ಕೈಲಿಟ್ಟು ಹೋದ್ರು.
ಸಂಗತಿಯು ಮೊದಮೊದಲಿಗೆ ಬಡಾಯಿ ಅನಿಸಿದರೂ ಕ್ರಮೇಣ ಆಸಕ್ತಿ ಹುಟ್ಟಿಸಿತ್ತು.
ಕಣ್ಣರಳಿಸಿದ್ದ ಪ್ರಭಂಜನನ್ನು ಗೆಲುವಿನಿಂದ ನೋಡುತ್ತ ಆಚಾರ್ ‘ಇನ್ನೊಂದ್ಸಾರಿ ಒಬ್ಬ
ಆಟೋ ಡ್ರೈವರ್ ಬಂದ …’ ಎಂದು ಇನ್ನೊಂದು ಪ್ರಸಂಗಕ್ಕೆ ಪೀಠಿಕೆ ಹಾಕಲಾರಂಭಿಸಿದ.
ಪ್ರಭಂಜನ ಕೈಗಡಿಯಾರವನ್ನು ನೋಡಿಕೊಂಡು ಬಸ್ಸಿನೊಳಗೆಲ್ಲ ಒಮ್ಮೆ ಕಣ್ಣಾಡಿಸಿದ. ಅವನಲ್ಲಿನ
ನಿರಾಸಕ್ತಿಯ ಮುಖವನ್ನು ಗಮನಿಸಿದ ಆಚಾರ್ ‘ಸಾರಿ, ನಿಮಗೆ ಬೋರಾಯಿತೇನೋ’
ಎನ್ನುತ್ತ ‘ಆಟೋ ಡ್ರೈವರ’ನ್ನು ಬೇರೆಲ್ಲಿಗೋ ಕಳಿಸಿಬಿಟ್ಟ. !
ಉಳಿದ ಪ್ರಯಾಣಿಕರು ತಮ್ಮ ತಮ್ಮ ಚಿಂತನಾ ಲೋಕದಲ್ಲಿರೂ, ಇವರ ಹಿಂದು
ಮುಂದಿನ ಆಸನಿಗರು ಕಥೆಯನ್ನು ಆಸಕ್ತಿಯಿಂದಲೇ ಕೇಳಿದ್ದರು. ರಸ್ತೆ ಬದಿಯ ಮೈಲಿಕಲ್ಲೊಂದು
ಉಳಿದ ಹಾದಿಯನ್ನು ಲೆಕ್ಕಿಗರಿಗೆ ಬಿಟ್ಟು ಹಿಂದಕ್ಕೋಡಿತು. ಪ್ರಭಂಜನ ಮತ್ತೆ ಕೆಟ್ಟ
ಕುತೂಹಲದಿಂದ ‘ಸರಿ ಆಚಾರ್, ನೀವು ಹೇಳಿರುವ ಭವಿಷ್ಯಗಳೆಲ್ಲ ನಿಜವೇ ಆಗಿವೆ
ಅಂತಿಟ್ಟುಕೊಳೋಣ, ಹಾಗೆ ಭವಿಷ್ಯ ಹೇಳುವಾಗ ಯಾವ್ಯಾವ ಅಂಶಗಳನ್ನು ಲೆಕ್ಕಕ್ಕೆ ತಗೊಳ್ತೀರಾ?’
ಎಂದು ಪ್ರಶ್ನಿಸಿದ.
‘ನನ್ನದು ಬಹಳ ಸಿಂಪಲ್ ಮೆಥೆಡ್. ಬೇರೆಯವರಂತೆ ಹಸ್ತರೇಖೆಗಳನ್ನು
ನೋಡೋದಿಲ್ಲ; ಕವಡೆ ಹಾಕೋದಿಲ್ಲ. ಪ್ರಶ್ನೆ ಹಾಕೋವ್ರು ಒಳಗೆ ಬಂದ ಸಮಯ, ಅವರು
ಮುಖ ಮಾಡಿ ಕೂತ್ಕೊಳ್ಳೋ ದಿಕ್ಕು, ಅವರ ಜನ್ಮ ನಕ್ಷತ್ರ ಇಷ್ಟರಿಂದಲೇ ನನ್ನ ಮನಸ್ಸಿನಲ್ಲಿ
ಏನೋ ಒಂದು ಉತ್ತರ ಹೊಳೆಯುತ್ತೆ. ಅದೊಂದು ದೈವಿಕ ಶಕ್ತಿ. ಹೇಗೆ ಅಂತ ಮಾತ್ರ
ಕೇಳ್ಬೇಡಿ’
ಇಷ್ಟನ್ನು ಹೇಳಿ ಪ್ರವಾದಿಯಂತೆ ನಕ್ಕ.
ಪ್ರಭಂಜನ ‘ಓ ಟ್ರೇಡ್ ಸೀಕ್ರೆಟ್ಟಾ?’ ಎನ್ನುತ್ತ ಪ್ರತಿ ನಕ್ಕ. ತನಗೆ ಅರಿವಿರದ ಕ್ಷೇತ್ರಕ್ಕೆ
ಮೆಲ್ಲನೆ ಕಾಲಿಡುತ್ತಿರುವೆನೆಂದು ಅನಿಸಿಯೂ ಇದ್ದೀತು. ಆಚಾರ್ ವಿದ್ಯೆಗೆ ಸವಾಲೆಸಗುವಂತೆ
ತನ್ನದೇ ಪ್ರಶ್ನೆ ಬಿಚ್ಚಿದ. ಪ್ರವೀಣನಿಗೆ ನಾಲ್ಕು ವರ್ಷಗಳಿಂದ ಪ್ರಯತ್ನಿಸಿದರೂ ಸೂಕ್ತವಾದ
ಹೆಣ್ಣು ದೊರೆಯಲಿಲ್ಲ. ಪ್ರಸ್ತುತ ನೋಡಿರುವ ಹೆಣ್ಣಿನ ಸಂಬಂಧ ಆಗುತ್ತದೆಯೇ, ಇಲ್ಲವೇ
– ಎಂಬ ಪ್ರಶ್ನೆಯೆಸೆದ. ಆಚಾರ್ ಹೆಣ್ಣಿನ, ಹುಡುಗನ, ಹುಡುಗನ ತಂದೆಯ – ಮೂರೂ
ನಕ್ಷತ್ರಗಳನ್ನು ಕೇಳಿ ತಿಳಿದುಕೊಂಡ. ಪೂರ್ವಾಭಾದ್ರ, ಭರಣಿ, ಪುನರ್ವಸು ಎಂದು
ಅದುವರೆಗೆ ಎಷ್ಟೋ ಸಲ ಹೇಳಿಸಿಕೊಂಡ ನಕ್ಷತ್ರಗಳು ಪ್ರಭಂಜನನ ನಾಲಗೆ ತುದಿಯಲ್ಲೇ
ಇದ್ದವು. ಅವನ್ನೆಲ್ಲ ಪಟಪಟನೆ ಒದರಿದ.
ಆಚಾರ್ ಕೆಲಕ್ಷಣ ಮನದಲ್ಲೇ ಏನನ್ನೋ ಗುಣಗುಣಿಸಿ, ಪ್ರಭಂಜನನನ್ನು ನೇರವಾಗಿ
ನೋಡುತ್ತ ‘ಹುಡುಗನ ನಕ್ಷತ್ರಕ್ಕೆ ಈಗಲೂ ಗುರುಬಲ ಬಂದಿಲ್ಲ. ಆದರೆ ಹುಡುಗನ
ತಂದೆಯ ನಕ್ಷತ್ರದ ಪ್ರಬಲತೆಯಿಂದ ಈ ಲಗ್ನ ನಡದೇ ತೀರುತ್ತೆ. ಪ್ರಶ್ನೆ ಕೇಳಿರುವ ನೀವು
ದಕ್ಷಿಣದಿಂದ ಉತ್ತರಕ್ಕೆ ಪ್ರಯಾಣ ಮಾಡ್ತೀದ್ದೀರಿ. ಹೊರಗೆ ನೋಡಿ ಶುಭಕಾಲ, ಚಂದ್ರೋದಯ
ಆಗ್ತಾ ಇದೆ. ಇನ್ನೆರಡು ತಿಂಗಳೊಳಗೇ ಮದುವೆ ಜರುಗುತ್ತೆ. ಅನುಮಾನವೇ ಬೇಡ.
ನನಗೆ ಮದುವೆ ಇನ್ವಿಟೇಷನ್ ಕೊಡೋದನ್ನು ಮರೆತುಬಿಡ್ಬೇಡಿ’ ಎಂದು ಘೋಷಿಸಿಬಿಟ್ಟ.
ಪ್ರಭಂಜನ ಮುಖದ ಮೇಲೆ ಚಂದಿರನ ಹಾಲುಬೆಳಕು ಚೆಲ್ಲಿತು. ಇಕ್ಕೆಲದ ಮರಗಳೀಗ
ತಮ್ಮ ಆಕಾರಗಳನ್ನು ಸ್ಪಷ್ಟವಾಗಿ ತೆರೆದಿಡುತ್ತಿವೆ. ರಸ್ತೆಯನ್ನು ಬಸ್ಸಿನ ಚಕ್ರಗಳು ನುಂಗುತ್ತ
ಹೋಗುವ ಚಿತ್ರವೂ ಮನೋಹರ. ಚಂದಿರ ಬಸ್ಸಿನ ತಲೆ ದೀಪಗಳನ್ನು ಮಂಕಾಗಿಸಿದ್ದಾನೆ.
ಒಳಗಿನವರು ಈಗ ಉತ್ಸಾಹದಿಂದ ಮಾತುಕತೆಗಳಲ್ಲಿ ತೊಡಗಿದ್ದಾರೆ. ಚಾಲಕನ ಉತ್ಸಾಹಕ್ಕೆ
ಉಬ್ಬಿ ಬಸ್ಸೂ ಸಹ ವೇಗವಾಗಿ ಕ್ರಮಿಸತೊಡಗಿತು.
‘ಅಂದ್ಹಾಗೆ ಆಚಾರ್, ನಿಮಗೆ ಮದುವೆಯಾಗಿದೆ ಅಂದ್ಕೋಂಡಿದ್ದೀನಿ, ಮಕ್ಕಳೂ
ಇದ್ದಾರು’.
ಹಾಗೆ ಕೇಳುತ್ತಿರುವಂತೆ ಆತ ತನ್ನ ಜೇಬಿನಲ್ಲಿದ್ದ ಪಾಕೆಟ್ ಕ್ಯಾಲೆಂಡರನ್ನು ಹೊರತೆಗೆದ.
ಅದರ ಪುಟಗಳ ಮಧ್ಯೆ ಇರಿಸಿದ್ದ ಫೋಟೋವೊಂದನ್ನು ತೋರಿಸುತ್ತ ‘ಇದು ನನ್ನ ಹೆಂಡತಿಯ
ಫೋಟೋ, ನಮ್ಮದು ಲವ್ ಮ್ಯಾರೇಜು. ಆದ್ರೆ ಇಬ್ಬರದೂ ಒಂದೇ ಕ್ಯಾಸ್ಟು. ಒಂದು
ಹೆಣ್ಣಿನಲ್ಲಿ ಗಂಡು ಏನೇನನ್ನು ಬಯಸುತ್ತಾನೋ, ಅದೆಲ್ಲವನ್ನೂ ನನಗೆ ಕೊಟ್ಟವಳು. ಚೊಚ್ಚಲು
ಆಕಾಶ ಬುಟ್ಟಿ ಮತ್ತು ಏಣಿ / 38 ಆಕಾಶ ಬುಟ್ಟಿ ಮತ್ತು ಏಣಿ / 39
ಹೆರಿಗೆಯಲ್ಲಿ ತೀರಿಕೊಂಡು ಎರಡು ವರ್ಷವಾಯ್ತು…’ ಎಂದು ಬಿಕ್ಕಿದ.
ಕಡೆಯ ಪದಗಳು ಭಾರವಾಗಿ ಅವನ ಕಣ್ಣಿಂದಿಳಿದವು. ಮುಂದೇನೂ
ಹೇಳಲಾಗದಷ್ಟು ಬಿಗಿದು ಬಂತು ಅವನ ಕಂಠ. ಪ್ರಭಂಜನನಿಗೆ ಇಂತಹ ವಿಚಾರವನ್ನು
ಯಾಕಾದರೂ ಕೆದಕಿದೆನೋ ಅಂತ ವ್ಯಥೆಯಾಯಿತು. ಆದರೆ ಹಾಗೆ ಕೇಳುವುದು
ಲೋಕಾರೂಢಿಯೆಂದು ತನ್ನಲ್ಲೇ ಸಮಾಧಾನ ತಂದುಕೊಂಡ. ಎಷ್ಟೋ ಮಂದಿಗೆ ಭವಿಷ್ಯ
ನುಡಿದು ಯಶಸ್ವಿಯಾಗಿರುವ ಈ ಆಚಾರ್ಗೆ ಪ್ರೀತಿಸುವ ಮುಂಚೆ – ಮದುವೆಯಾಗುವ
ಮುಂಚೆ – ತನ್ನ ಸಂಗಾತಿಯು ಅಲ್ಪಾಯುಷಿ ಎಂದೇಕೆ ತಿಳಿಯಲಿಲ್ಲ? ಅದಕ್ಕೇ
ಭವಿಷ್ಯವೆಂಬುದು ಹೌದು ಅಥವಾ ಇಲ್ಲ ಎಂಬ ಎರಡು ಪ್ರಶ್ನೆಗಳ ನಡುವೆಯೇ
ಓಡಾಡುವಂಥದ್ದು. ಅದನ್ನು ಮೀರಿ ತಿಳಿಸುವಂಥಾದ್ದಲ್ಲ. ಈ ನಿಟ್ಟಿನಲ್ಲಿ ತಾನು ನಂಬಿರುವ
ಪ್ರೋಬಬಿಲಿಟಿ ಥಿಯರಿಯೇ ಸರಿಯೆಂದು ಪ್ರಭಂಜನ ಹಮ್ಮಿನಿಂದ ಬೀಗಿದ. ಹಿಂದೆಯೇ
ಮಾನವೀಯ ಅನುಕಂಪವು ಅದನ್ನು ಪಕ್ಕಕ್ಕೆ ಸರಿಸಿತು.
ಮನುಷ್ಯನಿಗೆ ಮುಂದೆ ನಡೆಯುವುದೆಲ್ಲ ಮುಂಚೆಯೇ ತಿಳಿದುಬಿಡುವಂತಿದ್ದರೆ
ಜಗತ್ತಿನ ಬದುಕು ಕ್ಷೕಭೆಗೊಳಗಾಗಿ ಚೈತನ್ಯ, ಉತ್ಸಾಹಗಳನ್ನು ಬೇಗ ಕಳೆದುಕೊಂಡುಬಿಡುತ್ತಿತ್ತು.
ಹಾಗಿಲ್ಲದಿರುವುದರಿಂದ ತಾನೆ, ಮನುಷ್ಯ ಆಶಾವಾದಿಯಾಗಿ ಬದುಕುವುದು? ಕಷ್ಟದಲ್ಲಿ
ಕೈತೊಳೆಯುವವರೂ, ಸುಂದರ ಸ್ವಪ್ನಗಳನ್ನು ಕಾಣುತ್ತ ಹೋಗುವುದು? ಭವಿಷ್ಯ ಎಂಬುದು
ಕಗ್ಗತ್ತಲೆಯ ಗಂಟು.
ಈಗ ಆಚಾರ್ಗೆ ಸಾಂತ್ವನ ಹೇಳಬೇಕಷ್ಟೆ. ಆತನ ಕಣ್ಣಲ್ಲಿ ಕಣ್ಣಿಟ್ಟ ಪ್ರಭಂಜನ
‘ನಾನು ನಿಮಗಿಂತ ವಯಸ್ಸಿನಲ್ಲಿ ದೊಡ್ಡವನು ಅಂತ ಹೇಳ್ತಿದ್ದೀನಿ. ಕಳೆದು ಹೋದ್ದಕ್ಕಿಂತಲೂ
ಉಳಿದಿರುವ ಬದುಕು ಅಮೂಲ್ಯವಾದುದೆಂದು ತಿಳಿಯಿರಿ. ನೀವು ಇನ್ನೊಂದು ಮದುವೆ
ಮಾಡ್ಕೊಳ್ಳಿ, ನಿಮಗಿನ್ನೂ ಚಿಕ್ಕ ವಯಸ್ಸು’ ಎಂದಾಗ, ಇನ್ನೂ ಸಮಚಿತ್ತಕ್ಕೆ ಬಂದಿರದ
ಆಚಾರ್ ಆ ಸಲಹೆಗೆ ನಕಾರಾತ್ಮಕವಾಗಿ ತಲೆಯಾಡಿಸಿದ. ತಮ್ಮದು ಅಮರ ಪ್ರೇಮವೆಂಬ
ದೃಢ ನಂಬಿಕೆ ಅದರಲ್ಲಿತ್ತು. ವಿಷಯಾಂತರ ಮಾಡುವಂತೆ ‘ನೋಡಿ, ಇಷ್ಟು ಹೊತ್ತು
ಮಾತಾಡಿದ್ದೀವಿ. ನಿಮ್ಮೂರು ಯಾವುದೆಂದು ಕೇಳೋದೇ ಮರೆತುಬಿಟ್ಟೆ’ ಎಂದು ಪ್ರಭಂಜನ
ಕೇಳಿದಾಗಲಷ್ಟೆ ಗೆಳೆಯನ ಮುಖ ಕೊಂಚ ಅರಳಿ, ಗಂಟಲಿಂದ ಹಿಂದಿನ ದನಿ ಮೂಡಿದ್ದು.
‘ನೀವು ಅಗ್ರಹಾರದಲ್ಲಿ ತಾನೆ ಇಳಿಯುವುದು? ಅಲ್ಲಿಂದ ಇಪ್ಪತ್ತು ಕಿಲೋಮೀಟರ್
ನನ್ನೂರು- ಪರಂಗೀಪುರ. ನಾನು ಹುಟ್ಟಿ, ಬೆಳೆದು, ಪ್ರೈಮರಿ ಶಾಲೆ ಮುಗಿಸಿದ ಊರದು.
ಸುಮಾರು ನೂರು ವರ್ಷದ ಹಳೆಯ ಮನೆಯಲ್ಲಿ ಅಪ್ಪ, ಅಮ್ಮ, ಅಣ್ಣ, ಅತ್ತಿಗೆ, ನನ್ನ
ಅಚ್ಚುಮೆಚ್ಚಿನ ಅಣ್ಣನ ಮಗು – ಐದು ವರ್ಷದ್ದು – ಎಲ್ಲರೂ ಇದ್ದಾರೆ. ಅಣ್ಣ ಜಮೀನು
ನೋಡ್ಕೊಳ್ತಾನೆ. ನಾನು ಸಿಟಿ ಸೇರಿದ್ದೀನಿ. ಹದಿನೈದು ದಿನಕ್ಕೊಂದ್ಸಾರಿ ಬರ್ತಾ ಇರ್ತ್ತೀನಿ’.
ಆತನ ಮಾತುಗಳಲ್ಲಿ ಉತ್ಸಾಹವಿತ್ತು. ಬದುಕಿನ ಪ್ರೀತಿಯೂ ಇದ್ದೀತೆ? ಪ್ರಭಂಜನ
ಇಳಿಯಬೇಕಾಗಿದ್ದ ಅಗ್ರಹಾರ ಇನ್ನೇನು ಅರ್ಧ ಕಿಲೋಮೀಟರ್ ದೂರವಿರಬಹುದಷ್ಟೆ.
ಅಟ್ಟದಿಂದ ಕಿಟ್ಬ್ಯಾಗ್ ಇಳಿಸಿಕೊಂಡು ಚೋದ್ಯ ಮಾಡುವಂತೆ ‘ಆಚಾರ್, ಭವಿಷ್ಯ ಕುರಿತಾಗಿ
ಒಂದು ತರಲೆ ಪ್ರಶ್ನೆ. ಇಲ್ಲಿಂದ ನಿಮ್ಮೂರು ತಲುಪಲು ಬಸ್ಸಿಗೆ ಎಷ್ಟು ಸಮಯ ಹಿಡಿಯುತ್ತದೆ?’.
ಆಚಾರ್ ನಗುತ್ತ ‘ಇದೊಂದು ಸರಳವಾದ ಪ್ರಶ್ನೆ, ಬಸ್ಸು ಇದೇ ವೇಗದಲ್ಲಿ
ಹೋದ್ರೆ ಇಪ್ಪತ್ತೈದು ನಿಮಿಷ ಸಾಕು’ ಎನ್ನುವುದಕ್ಕೂ ಢಸ್ಸೆಂದು ದೊಡ್ಡ ಶಬ್ದ ಮಾಡುತ್ತ
ಹಿಂದಿನ ಚಕ್ರದ ಎರಡು ಟಯರ್ಗಳು ಸೀಳಿದ್ದಕ್ಕೂ ಸರಿಹೋಯ್ತು. ಚಾಲಕ ಬಸ್ಸನ್ನು
ಕಷ್ಟಪಟ್ಟು ರಸ್ತೆಯ ಒಂದು ಪಕ್ಕಕ್ಕೆ ನಿಲ್ಲಿಸುವಲ್ಲಿ ಯಶಸ್ವಿಯಾದ. ಮೇಲಿರುವ ಟಯರ್ಗಳನ್ನು
ಕೆಳಗಿಳಿಸಿದ. ‘ಇನ್ನೊಂದು ಮುಕ್ಕಾಲು ಗಂಟೆ ಹಿಡೀಬಹುದು’ ಎಂದಾಗ ಪ್ರಭಂಜನ
ಮನೆಗೆ ಉಳಿದ ಹಾದಿಯನ್ನು ನಡೆದೇ ಕ್ರಮಿಸುವ ನಿರ್ಧಾರ ಮಾಡಿದ. ಇಳಿಯುವ
ಮುಂಚೆ ‘ಏನಾಯ್ತು ನಿಮ್ಮ ಭವಿಷ್ಯ ! ಎಂದು ಚುಡಾಯಿಸದೆ ಬಿಡಲಿಲ್ಲ.
ಆಚಾರ್ ಕೂಡ ನಗುನಗುತ್ತಲೇ ‘ನಾವು ಭವಿಷ್ಯ ಹೇಳುವುದು ಮನುಷ್ಯರನ್ನು
ಕುರಿತು ಮಾತ್ರ, ಮನುಷ್ಯರು ತಯಾರಿಸಿದ ವಸ್ತುಗಳ, ಯಂತ್ರಗಳ ಬಗ್ಗೆಯಲ್ಲ ! ಎಂಬ
ಸಮಯೋಚಿತ ಉತ್ತರ ಕೊಟ್ಟ.
ಪ್ರಭಂಜನ ಇಳಿಯುವಾಗ ಬೈ ಮಾಡಿದ. ಆಚಾರ್ ಶೂನ್ಯ ಮನಸ್ಕನಂತೆ ಪ್ರತಿ
‘ಬೈ’ ಮಾಡಿದ.
ಇದು ನಡೆದು ಒಂದೂವರೆ ತಿಂಗಳು ಕಳೆದಿದೆ. ಆಚಾರ್ ಭವಿಷ್ಯ ನುಡಿದಿದ್ದಂತೆ
ಪ್ರವೀಣನಿಗೆ ಅದೇ ಹುಡುಗಿಯೊಂದಿಗೆ ಮದುವೆ ಏರ್ಪಾಟಾಯ್ತು. ಎಲ್ಲವೂ ಹೂವಿನ
ಸರ ಎತ್ತಿದಷ್ಟು ಸುಲಭವಾಗಿ ನಡೆದುಹೋಯಿತು. ಆಹ್ವಾನ ಪತ್ರಿಕೆಯನ್ನು ಹಿಡಿದು
ಭವಿಷ್ಯಕಾರ ಮಿತ್ರನನ್ನು ಆಮಂತ್ರಿಸಲು ಹೊರಟ ಪ್ರಭಂಜನ. ವಿಸಿಟಿಂಗ್ ಕಾರ್ಡ್ನಲ್ಲಿದ್ದ
ವಿಳಾಸವೇನೋ ದೊರೆಯಿತಾದರೂ, ಆಚಾರ್ ಸಿಗಲಿಲ್ಲ. ಫೈನಾನ್ಸ್ ಕಂಪನಿಯ
ಪಾಲುಗಾರಿಕೆಯನ್ನು ಬೇರೊಬ್ಬರಿಗೆ ಮಾರಿ ಬೇರೆಲ್ಲೋ ಆಫೀಸ್ ತೆರೆದಿದ್ದಾನಂತೆ ! ಮನೆ
ವಿಳಾಸ ಕೂಡ ವಿಸಿಟಿಂಗ್ ಕಾರ್ಡ್ನಲ್ಲಿ ಇಲ್ಲದಿರುವುದು ತೀರಾ ನಿರಾಸೆಯಾಯಿತು.
ಈ ಭವಿಷ್ಯಕಾರನ ಪತ್ತೆಗೆ ಆಚಾರ್ನನ್ನು ಮೀರಿಸುವ ಭವಿಷ್ಯಕಾರನನ್ನು
ಅರಸಿಹೋಗುವ ಯತ್ನವನ್ನೇನೂ ಅವನು ಮಾಡಲಿಲ್ಲ. ಆದರೂ ಆ ದಿನ ಬಸ್ಸಿನ ಹೊರಗೆ
ನಿಂತು ‘ಧೂಮ’ ಕೇತುವಾಗಿ ಕಂಡಿದ್ದು, ಬಸ್ಸಿನೊಳಗೆ ರಾಗ ಲಹರಿಗಳನ್ನೆಬ್ಬಿಸಿದ್ದು, ಇಸ್ಮಾಯಿಲ್
ಸಾಹೇಬರು ಹಣ ಪಡೆದ ಕಥೆ ಹೇಳಿದ್ದು, ಟಯರ್ಗಳು ಠುಸ್ಸೆಂದಾಗ ಆಚಾರ್ ಭವಿಷ್ಯವನ್ನು
ಅಣಕವಾಡಿದ್ದು, ಎಲ್ಲವೂ ಪ್ರಭಂಜನ ಸ್ಮರಣಕೋಶದಲ್ಲಿ ಉಳಿದುಹೋಗಿವೆ. ಪ್ರವೀಣನ
ಮದುವೆ ಪ್ರಸ್ತಾಪವನ್ನು ಕುರಿತು ಮಾತಾಡುವಾಗಲೆಲ್ಲ ಆ ವ್ಯಕ್ತಿಯ ನೆನಪು
ಅನಿವಾರ್ಯವಾಗುತ್ತದೆ.
ಆಕಾಶ ಬುಟ್ಟಿ ಮತ್ತು ಏಣಿ / 40 ಆಕಾಶ ಬುಟ್ಟಿ ಮತ್ತು ಏಣಿ / 41
ವೇದಿಕೆ
ತಿಂಗಳ ಅಂತ್ಯದಲ್ಲಿ ಭಾಸ್ಕರ ಮೆನನ್ ಸಾಹೇಬರು ನಿವೃತ್ತರಾಗಲಿದ್ದು, ಅವರ
ಬೀಳ್ಕೊಡುಗೆ ಸಮಾರಂಭವು ‘ಚಾಲುಕ್ಯ ವೈಭವ್’ನಲ್ಲಿ ಏರ್ಪಾಟಾಗಿದೆ ! ಆ ತ್ರಿತಾರಾ
ಹೋಟೆಲ್ ಮಹಾನಗರದ ಒಂದು ಪ್ರತಿಷ್ಠೆಯ ಪ್ರತೀಕ. ಮೊದ-ಮೊದಲು ಇಂತಹ
ಅದ್ದೂರಿ ಸಮಾರಂಭಕ್ಕೆ ಸಾಹೇಬರ ಸಮ್ಮತಿಯಿರಲಿಲ್ಲ. ಆದಾಗ್ಯೂ ದೀರ್ಘಕಾಲದ
ಅಭಿಮಾನಿ ಶಿಷ್ಯವರ್ಗವು ತುಂಬ ಕಳಕಳಿಯಿಂದ ಬೇಡಿಕೊಂಡ ಮೇಲಷ್ಟೆ
ಒಪ್ಪಿಕೊಳ್ಳಬೇಕಾಯ್ತು; ಅದೂ ಕೂಡ ‘ಅದನ್ನು ಬೀಳ್ಕೊಡುಗೆ ಸಮಾರಂಭ ಎನ್ನದೆ,
ಸಂತೋಷ ಕೂಟ ಎನ್ನುವುದಾದರೆ’ ಎಂಬ ಷರತ್ತಿನೊಂದಿಗೆ.
ಈಗ ಶಿಷ್ಯರ ಸಂಭ್ರಮಕ್ಕೆ ಪಾರವೇ ಇಲ್ಲ. ಸಾಹೇಬರ ಕೃಪಾಕಟಾಕ್ಷದಿಂದ
ಅನೇಕಾನೇಕ ಲಾಭ ಪಡೆದ ಕೆಲವರಂತೂ ಚಿಮ್ಮುವ ಕಾರಂಜಿಗಳಂತೆ ಇಲಾಖೆ –
ಇಲಾಖೆಗಳಿಗೆ ಓಡಾಡುತ್ತ ಚಂದಾ ಎತ್ತುವುದರಲ್ಲಿ ಸಾರ್ಥಕತೆ ಕಂಡುಕೊಂಡರು.
ಸಮಾರಂಭಕ್ಕೆ ಗೊತ್ತಾಗಿರುವ ಭವ್ಯ ಸಭಾಂಗಣದ ಬಾಡಿಗೆಯೇ ಐದು ಸಾವಿರ ಅಂದಾಗ,
ಬೇರೆ ಖರ್ಚುಗಳ ಮೊತ್ತ ಎಷ್ಟಿರಬೇಡ ! ತಿಂಡಿ, ಕಾಫಿ,
ಬಫೆಯೂಟ, ಹಾರ-ತುರಾಯಿ, ಉಡುಗೊರೆ-ಇತ್ಯಾದಿಗಳಿಗೆ ಏನಿಲ್ಲವೆಂದರೂ ಹದಿನೈದು
ಸಾವಿರವಾದೀತೆಂಬ ಅಂದಾಜು. ಪ್ರತಿ ಸಂಕ್ರಮಣದಲ್ಲೂ ‘ಅಯ್ಯಪ್ಪ ಸ್ವಾಮಿ’ಗೆ ಚಂದಾ
ಎತ್ತುವ ನಾಯರ್, ‘ಮೇಲು ಕಲೈಪು’ ತೆಲುಗು ಸಂಘದ ಚಂದ್ರಯ್ಯ ನಾಯ್ಡು,
‘ಕುವೆಂಪು ಬಳಗ’ದ ವಿಲಾಸ್ ಗೌಡ – ಚಂದಾ ಎತ್ತುವ ವಿಷಯದಲ್ಲಿ ದೊಡ್ಡ
ಪೈಪೋಟಿಯನ್ನೇ ನಡೆಸಿದ್ದರು. ಹಲವಾರು ಸಮಾರಂಭಗಳಲ್ಲಿ ವೇದಿಕೆ ಹತ್ತಿ ಮೈಕು
ಹಿಡಿದು ಅಭ್ಯಾಸವಾಗಿರುವ ಸಂಪಂಗಿಗಂತೂ ಇದು ತಮ್ಮ ಮನೆಯದೇ ಹಬ್ಬ ಎಂಬಷ್ಟು
ಸಡಗರ.
ಮೂವತ್ತು ವರ್ಷಗಳ ಹಿಂದೆ ಹತ್ತಾರು ಯುವ ಎಂಜಿಯಿಯರ್ಗಳ,
ಕುಶಲಕರ್ಮಿಗಳ ಪಡೆಯೊಂದಿಗೆ ಪ್ರಾರಂಭವಾದ ‘ಪವರ್ ಅಂಡ್ ಥ್ರಸ್ಟ್’ ಸಂಸ್ಥೆಯು
ಇಷ್ಟು ಎತ್ತರಕ್ಕೆ ಬೆಳೆಯಲು ಮೆನನ್ ಅವರ ಸಮರ್ಥ ನಾಯಕತ್ವವೇ ಕಾರಣ ಎಂಬುದನ್ನು
ಎಲ್ಲ ಇಲಾಖೆಯವರೂ ಒಪ್ಪುತ್ತಾರೆ. ಸುಮಾರು ಮಂದಿ ಅಧಿಕಾರಿಗಳಲ್ಲಿ ಇಂತಹ
ಅಭಿಪ್ರಾಯವು ಏಕಮುಖವಾಗಿದ್ದರೂ ಕೆಲವು ಇಲಾಖೆಗಳ ಕಾರ್ಮಿಕರಲ್ಲಿ ತಮ್ಮದೇ
ಅದ ಸಿಟ್ಟು, ಅಸಮಾಧಾನ ಮನೆ ಮಾಡಿವೆ. ಪ್ರೇರಕ ಧನದ ವಿಚಾರದಲ್ಲಿನ ತಾರತಮ್ಯ,
ಓವರ್ ಟೈಂ ಕೆಲಸದ ರದ್ದತಿ, ತರಪೇತು ಶಿಬಿರಗಳಿಗೆ ಅಭ್ಯರ್ಥಿಗಳನ್ನು ಆಯುವಾಗ
ತೋರುವ ಪಕ್ಷಪಾತ, ಬಸ್ಸು-ಕ್ಯಾಂಟೀನ್ ವ್ಯವಸ್ಥೆಗಳ ಖಾಸಗೀಕರಣ – ಮುಂತಾದ
ವಿಷಯಗಳು ದಟ್ಟವಾಗಿ ಚರ್ಚಿತವಾಗುತ್ತ ಕೆಲವೊಮ್ಮೆ ಅಸ್ತ್ರಗಳಾಗಿ ‘ಚಂದಾ ಸಂಗ್ರಹಿ’
ಗಳನ್ನು ಅಟ್ಟಿಸಿಕೊಂಡು ಬಂದವು.
ಸಾಧಾರಣವಾಗಿ ಕಾರ್ಮಿಕರ ಮದುವೆ, ಮಕ್ಕಳ ಹುಟ್ಟುಹಬ್ಬ, ಗೃಹಪ್ರವೇಶ,
ಬೀಳ್ಕೊಡುಗೆಗಳಿಗೆ ಕೊಡಲಾಗುತ್ತಿದ್ದುದಕ್ಕೆ ಮೂರು ಪಟ್ಟು ಹಣವನ್ನು ಕೊಡುವಂತೆ
ಸುತ್ತೋಲೆ ಕಳಿಸಿದ್ದ ಸಾಹೇಬರ ಆಪ್ತ ಕಾರ್ಯದರ್ಶಿ ನಾಯರ್ ಮೇಲಂತೂ
ಹರಿಹಾಯ್ದರು. ಅಧಿಕಾರಿಗಳಂತೂ ಹಾಗೆ ಮಾಡುವಂತಿರಲಿಲ್ಲ; ಸಮಾರಂಭಕ್ಕೆ
ಅರ್ಧಾಂಗಿಯರನ್ನೂ ಕರೆತರಬೇಕೆಂಬ ಕೋರಿಕೆಗೆ ತುಂಬು ಮನಸ್ಸಿನಂದಲೇ ಒಪ್ಪಿದ್ದರು.
ಅಂತಹ ವೈಭವೋಪೇತ ‘ತ್ರಿತಾರಾ’ ಹೋಟೆಲಿಗೆ ಈ ನೆಪದಿಂದಲಾದರೂ ಹೋಗುವ
ಅವಕಾಶವಾಯ್ತಲ್ಲ ಎಂಬ ಸಂತಸ ಅವರಿಗೆ. ಅದಕ್ಕಾಗಿ ಹೆಚ್ಚುವರಿ ಚಂದಾಕ್ಕೂ
ಒಪ್ಪಿದ್ದರು.
ಕಾರ್ಮಿಕರ ಶಾಖವನ್ನು ಗ್ರಹಿಸಿದ ನಾಯರ್ ‘ಕಾರ್ಮಿಕರನ್ನು ಚಂದಾಕ್ಕೆ
ಒತ್ತಾಯಿಸುವುದು ಬೇಡ. ಇಷ್ಟೇ ಕೊಡಿ ಎಂದು ಆದೇಶಿಸುವುದೂ ಬೇಡ. ಅವರಿಗೆ
ಇಷ್ಟಬಂದಷ್ಟು ಕೊಡಲಿ. ಸಂತೋಷ ಕೂಟದಲ್ಲಿ ಭಾಗಿಗಳಾಗುವುದು ಮುಖ್ಯ’
ಎಂಬುದಾಗಿ ಸುತ್ತೋಲೆ ತಿದ್ದುಪಡಿ ತಂದ ಮೇಲಷ್ಟೆ ಸಿಡಿಮಿಡಿಗೊಳ್ಳುತ್ತಿದ್ದ ಕಾರ್ಮಿಕರೂ
ಒಪ್ಪಿಕೊಂಡಿದ್ದು.
ಸಮಾರಂಭವು ಇನ್ನೊಂದು ವಾರವಿರುವಂತೆಯೇ ‘ಸ್ವಯಂ ಘೋಷಿತ
ನಿರೂಪಕ’ ಸಂಪಂಗಿ ಕಾರ್ಯಕ್ರಮಗಳ ಪಟ್ಟಿಯನ್ನು ಸಿದ್ಧಗೊಳಿಸಿದ. ಅತಿಥಿ, ಅಭ್ಯಾಗತರ
ಭಾಷಣಗಳ ಜೊತೆಗೆ ಮತ್ತೇನನ್ನು ಸೇರಿಸಿದರೆ ಸಮಾರಂಭದ ಅವಧಿ ಎರಡು ಗಂಟೆಯಷ್ಟು
ಹಿಗ್ಗುತ್ತದೆಂದು ಚಿಂತನೆ ನಡೆಸಿದ್ದ.
ಪ್ರಾರ್ಥನೆ ಮಾಡುವಂಥ ಕೋಕಿಲ ಕಂಠದ ಬಿನ್ನಾಣಗಿತ್ತಿಯರು ತನ್ನ
ಇಲಾಖೆಯಲ್ಲಿ ಇಲ್ಲದ್ದರಿಂದ ಲೆಕ್ಕ ಪತ್ರ ಇಲಾಖೆಯ ‘ಕಲಾವತಿ’ಗೆ ವಿಶೇಷ ಕರೆ
ಹೋಯಿತು. ಅದಕ್ಕೆ ‘ಕುವೆಂಪು ಬಳಗ’ದ ಗೌಡರಿಂದಲೂ ಶಿಫಾರಸ್ಸು ನಡೆದಿತ್ತು.
ಸ್ವಾಗತ ಭಾಷಣವನ್ನು ಸಂಪಂಗಿ ಬೇರೆಯವರಿಗೆ ಬಿಟ್ಟುಕೊಡುವವನೇ ಅಲ್ಲ.
ಸಭೆಯ ಅಧ್ಯಕ್ಷತೆಗೆ ಸೋದರ ಸಂಸ್ಥೆಯ ಸ್ವರೂಪ್ ಕಿಷನ್ ಗೊತ್ತಾಗಿದ್ದರು. ಮೆನನ್
ಸಾಹೇಬರಿಗೂ ಅವರಿಗೂ ಕಾಲೇಜಿನಿಂದ ಸ್ನೇಹ. ಎಂಜಿನಿಯರಿಂಗ್ ಪದವಿಯನ್ನು
ಆಕಾಶ ಬುಟ್ಟಿ ಮತ್ತು ಏಣಿ / 42 ಆಕಾಶ ಬುಟ್ಟಿ ಮತ್ತು ಏಣಿ / 43
ಒಟ್ಟಿಗೇ ಪಡೆದವರು. ಮೆನನ್ ಸಾಹೇಬರಿಗಿಂತ ಎರಡು ಹೆಚ್ಚಿನ ಹೂಗಳನ್ನು ದೇವರಿಗೆ
ಹಾಕಿದ್ದರಿಂದ, ಅವರು ಸೋದರ ಸಂಸ್ಥೆಯ ಮಹಾನಿರ್ದೇಶಕ ಹುದ್ದೆಗೇರಿದರೆಂದು
ನಾಯರ್ ಅನೇಕ ಸಲ ಹೇಳಿದ್ದಾರೆ. ಕಿಷನ್ ಅವರ ಲಾಲಿತ್ಯಪೂರ್ಣ ಭಾಷಣವೇ
ಅಂದಿನ ಮುಖ್ಯ ಆಕರ್ಷಣೆಯಾದ್ದರಿಂದ ಅದಕ್ಕೆಂದು ಹದಿನೈದು ನಿಮಿಷ ಮೀಸಲು.
ಇದಕ್ಕೆ ಪೂರಾ ಭಿನ್ನವಾದ, ಒಂದು ರೀತಿಯಲ್ಲಿ ಮನರಂಜನಾತ್ಮಕ ಎನ್ನಬಹುದಾದ್ದು
‘ಪರಿಮಳ್ ಸಿಂಗ್’. ಆತನ ‘ಸಾಫ್ ಸೀದಾ’ ಕನ್ನಡಕ್ಕೆ ಕುವೆಂಪು ಬಳಗದವರ ವಿಶೇಷ
ಕುಮ್ಮಕ್ಕು. ಜೊತೆಗೆ ಅವನು ಮೆನನ್ ಸಾಹೇಬರ ಕಾರು ಚಾಲಕನೂ ಆಗಿರುವುದರಿಂದ,
ಅವನ ಭಾಷಣಕ್ಕೆ ಬ್ರೇಕ್ ಇರುವುದಿಲ್ಲ. ಸಾಹೇಬರ ಕಾರನ್ನುಪಯೋಗಿಸಿಕೊಂಡೇ ಈ
ಬುದ್ಧಿವಂತ ಇಲಾಖೆ ಇಲಾಖೆಯಲ್ಲಿ ‘ಊದುಬತ್ತಿ’ಗಳ ಪರಿಮಳ ಬೀರುತ್ತಾನೆ. ಜೇಬುಗಳಿಗೆ
ಬಣ್ಣ ಬಣ್ಣದ ಪೆನ್ನು ಸಿಕ್ಕಿಸುತ್ತಾನೆ. ಕರವಸ್ತ್ರಗಳನ್ನು ಕಛೇರಿ ಚೀಲಗಳಿಗೆ ಇಡುತ್ತಾನೆ.
ಇವಲ್ಲದೆ ಹಣದ ಪರ್ಸು, ಮಕ್ಕಳ ಶಾಲಾ ಚೀಲ, ಹಲ್ಲುಜ್ಜುವ ಬ್ರಷ್ಷುಗಳನ್ನೂ ‘ಟೇಬಲ್
ಡೆಲಿವರಿ’ ಕೊಡುತ್ತಾನೆ. ಸಂಬಳದ ಸಮಯಕ್ಕೆ ಹಣಕೊಟ್ಟರೆ ಸಾಕು, ಹೀಗೆ ತಿಂಗಳಿಗೆ
ಐದಾರು ಸಾವಿರದಷ್ಟು ವ್ಯಾಪಾರದ ವಹಿವಾಟು ನಡೆಸುತ್ತಾನೆ. ಇಂತಹ ದಂಧೆಗಳಿಗೆ
ಸಂಸ್ಥೆಯಲ್ಲಿ ನಿಷೇಧವಿದ್ದರೂ ‘ಬಡವಾ ಸ್ವಾಮಿ’ ಎನ್ನುವಾಗ ಅನುಕಂಪ ತೋರಿಯೋ,
ಎಂ.ಡಿ.ಯವರ ಕಾರು ಚಾಲಕ ಎಂಬ ದಾಕ್ಷಿಣ್ಯದಿಂದಲೋ ಯಾವ ಸೆಕ್ಯುರಿಟಿ,
ವಿಜಿಲೆನ್ಸ್ನವರೂ ಅವನನ್ನು ಕೇಳುವ ಗೋಜಿಗೇ ಹೋಗುವುದಿಲ್ಲ. ಇದೇ ಅಲ್ಲದೆ
ರಜಾ ಸಮಯದಲ್ಲಿ ಬಾಡಿಗೆ ಕಾರನ್ನು ಪಡೆದು ಪ್ರವಾಸೀ ತಾಣಗಳಿಗೆ ‘ಫ್ಯಾಮಿಲಿ
ಟ್ರಿಪ್’ ಹಾಕುತ್ತಾನೆ. ಹಿಂದಿಯಲ್ಲೋ ಕನ್ನಡದಲ್ಲೋ, ವಿನೀತನಾಗಿ ಮಾತನಾಡುತ್ತ,
ಕಂಡೊಡನೆಯೇ ನಗೆ ಮೊಗದಿಂದ ರಾಯಲ್ ಸಲ್ಯೂಟ್ ಹೊಡೆಯುವ ಈ
ಸಮವಸ್ತ್ರಧಾರಿ ಎಲ್ಲರಿಗೂ ಪ್ರಿಯನೇ ! ವ್ಯಾಪಾರೀ ಧರ್ಮದ ಎಲ್ಲ ಗುಣಗಳು
ಇರುವುದರ ಜೊತೆಗೆ ಸಂಪಂಗಿ ಜೊತೆ ಸೇರಿ ಮೈಕ್ ಹಿಡಿಯುವ ಚಟವೂ ಇದೆ.
ಅವನು ನಾಲ್ಕೇ ವಾಕ್ಯ ಮಾತಾಡಲಿ, ಎಲ್ಲರಿಗೂ ಅದು ಇಷ್ಟವಾಗುತ್ತದೆ. ದೊಡ್ಡ
ದೊಡ್ಡ ಹುದ್ದೆಯಲ್ಲಿರುವ ಹಲವರು ವೇದಿಕೆಯಲ್ಲಿ ಕೈಕಾಲು ನಡುಗಿಸುವಾಗ, ‘ಸಿಂಗಣ್ಣ’ನ
ಮಾತುಗಳಿಗೆ ಎಗ್ಗೇ ಇಲ್ಲ.
ಮೆನನ್ ಸಾಹೇಬರ ಎಡ ಸೇನಾನಿ ಅನಿಸಿಕೊಳ್ಳುವ ರಂಗರಾಜ್ ಅವರಿಗೆ
ಭಾಷಣದ ಗೀಳಿಲ್ಲ. ಅವರ ಪಾಲನ್ನೂ ಸೇರಿಸಿಕೊಂಡು ರಸವತ್ತಾಗಿ ಮಾತಾಡು
ಕಲೆಗಾರಿಕೆ ‘ಬಲಸೇನಾನಿ’ ಬಲರಾಮನ್ ಅವರಿಗಿದೆ. ಸಮಯ ಸಂದರ್ಭಗಳಿಗೆ
ತಕ್ಕಂತೆ ಹಾಸ್ಯ ಚಟಾಕಿಗಳನ್ನು ಹಾರಿಸುವುದರಲ್ಲಿ ಚತುರರು.
ಇದಿಷ್ಟೇ ಆದರೆ, ಕಾರ್ಯಕ್ರಮವು ಬೆಳಗ್ಗೆ ಒಂಬತ್ತಕ್ಕೆ ಶುರುವಾಗಿ ಊಟದ
ಸಮಯ-ಅಂದರೆ ಹನ್ನೆರಡು ಗಂಟೆವರೆಗೆ ನಡೆಯಬೇಕಲ್ಲಾ ! ಅದಕ್ಕೆಂದೇ ಆ ಸಮಯದಲ್ಲಿ
ಹಲವು ಎಕ್ಸ್ಟ್ರಾಗಳಿಗೆ ಅವಕಾಶ ! ಅವುಗಳನ್ನು ಭಾಷಣ ಎನ್ನಲಾಗದು. ಸಾಹೇಬರಿಂದ
ತಾವು ಪಡೆದುಕೊಂಡ ಪ್ರಯೋಜನಗಳನ್ನು ನೆನೆದು ಧನ್ಯವಾದಗಳನ್ನು ಅರ್ಪಿಸುವ
ಮಾತುಗಳು ಎಂದಷ್ಟೆ ಹೇಳಿದರೆ ಸರಿಯಾದೀತು. ಇಂತಹ ಹೊಗಳುಭಟ್ಟರ,
‘ಕೊಂಡಾಡಿ’ಗರ ಪಟ್ಟಿ ಸಾಕಷ್ಟು ದೊಡ್ಡದಿದ್ದರೂ ಬಹುಶಃ ಸಿಂಗಣ್ಣನನ್ನು ಹೊರತುಪಡಿಸಿದರೆ
ಉಳಿದೆಲ್ಲರೂ ಇಂಗ್ಲಿಷ್ನಲ್ಲೇ ಮಾತಾಡುವುದಿತ್ತು.
ಇಂತಹ ಸನ್ನಿವೇಶದಲ್ಲಿ ಯಂತ್ರ ಪರೀಕ್ಷಾ ಘಟಕದ ಆನಂದಮೂರ್ತಿಗೆ
ಸಾಹೇಬರ ಗುಣಗಾನವನ್ನು ಪದ್ಯರೂಪದಲ್ಲಿ ಮಾಡಬೇಕೆಂಬ ಹುಚ್ಚು ಖಯಾಲ್
ದಿಡೀರನೆ ಬಂದುಬಿಟ್ಟಿತು, ಅದೂ ಕನ್ನಡದಲ್ಲಿ.
ಪತ್ರಿಕೆಗಳಲ್ಲಿ ಯಾವಾಗಲಾದರೊಮ್ಮೆ ಚುಟುಕು ಲೇಖನಗಳನ್ನು ಬರೆದ ಅಭ್ಯಾಸ
ಆನಂದಮೂರ್ತಿಗಿತ್ತಾದರೂ, ಪದ್ಯ, ಕವನ ಬರೆಯುವುದು ಇಲಾಖೆಯ ಕೆಲಸಗಳಿಗಿಂತ
ಕಷ್ಟಕರವಾದುದೆಂಬ ಘೋರ ಅನುಭವವಾದ್ದು ಪೆನ್ನು, ಕಾಗದ ಹಿಡಿದು ಕುಳಿತಾಗಲೇ
! ಸಾಕಷ್ಟು ಅರ್ಥವತ್ತಾದ ಪದಗಳನ್ನು ಬಳಸಿ, ಮೂರು ನಾಲ್ಕು ಸಾಲುಗಳಲ್ಲಿ ಅಂತ್ಯಪ್ರಾಸ
ಹಾಕಿ, ಒಂದು ಪಲ್ಲವಿ, ನಾಲ್ಕು ಚರಣಗಳುಳ್ಳ ಕವನ ಕಟ್ಟಲು ಸಾಕು ಸಾಕಾಯಿತು.
ನಾಲ್ಕಾರು ಬಾರಿ ಬರೆದು, ಮಾದರಿಯಲ್ಲಿ ತೃಪ್ತಿ ಸಿಗದೆ ಅವುಗಳನ್ನು ಚೂರು
ಚೂರಾಗಿ ಹರಿದಿದ್ದೂ ಆಯಿತು. ಕಡೆಗೆ ‘ಓಹ್, ಪರವಾಗಿಲ್ಲ’ ಎನ್ನುವ ಮಟ್ಟಕ್ಕೆ
ಬಂದದ್ದನ್ನು ಅಂದವಾಗಿ ಬರೆದು, ಅದನ್ನೇ ನಾಲ್ಕು ಜ಼ೆರಾಕ್ಸ್ ಪ್ರತಿ ಮಾಡಿಸಿದ.
ಅವುಗಳಲ್ಲ್ಲಿ ಒಂದನ್ನು ಸಂಪಂಗಿಗೆ, ಉಳಿದವನ್ನು ವೇದಿಕೆಯಲ್ಲಿರುವವರಿಗೆ ತಲಾ ಒಂದರಂತೆ
ಕೊಡುವ ಲೆಕ್ಕಾಚಾರ ಮಾಡಿದ. ಅಷ್ಟೇ ಅಲ್ಲದೆ, ತಾನು ತಂಪು ಕನ್ನಡಕ ಧರಿಸಿ,
ಕವನವನ್ನೋದುವ ಭಂಗಿ ಹೇಗಿರುತ್ತದೋ ಎಂಬ ಕುತೂಹಲದಿಂದ ನಿಲುವುಗನ್ನಡಿಯ
ಮುಂದೆ ನಿಂತು ಹಲವು ಬಾರಿ ಅಭ್ಯಾಸ ಮಾಡಿಕೊಂಡ. ಹಾಗೆಯೇ ಯಾವ ಬಣ್ಣ,
ಯಾವ ವಿನ್ಯಾಸದ ಉಡುಪಿನಲ್ಲಿ ತಾನು ಚೆನ್ನಾಗಿ ಕಾಣಿಸುತ್ತೇನೆಂಬುದನ್ನು ತಿಳಿಯಲು
ತನಗೆ ತುಂಬಾ ಇಷ್ಟವಾಗುವ ಮೂರು ಜೊತೆ ಷರ್ಟು-ಪ್ಯಾಂಟುಗಳಲ್ಲಿ ನೋಡಿಕೊಂಡ.
ಅವುಗಳಲ್ಲಿ ‘ನಂಬರ್ ಒನ್’ ಜೊತೆಯನ್ನು ನಿಗದಿ ಮಾಡಿಕೊಂಡ.
ಕವನವು ಸಿದ್ಧವಾಗಿದ್ದು ಕೂಡಾ ಸಂತೋಷ ಕೂಟಕ್ಕೆ ಎರಡು ದಿನ ಮುಂಚೆ.
ಈ ಕವನ ವಾಚನದ ಹಿಂದೆ ಸ್ವಾರ್ಥವೂ ಇತ್ತೆಂಬ ಗಹನವಾದ ಸಂಗತಿಯನ್ನು ನಿಮಗೆ
ಹೇಳಿ ಬಿಡುತ್ತೇನೆ. ಟೆಲಿಮೀಟ್ರಿಗೆ ಸಂಬಂಧಪಟ್ಟಂತೆ ಫ್ರಾನ್ಸ್ನ ‘ಆಟೋಸ್ಕಾನ್’ ಸಂಸ್ಥೆಯುಲ್ಲಿ
ಎರಡು ವಾರದ ತರಪೇತಿಗಾಗಿ ಕಳಿಸಲು ಅಭ್ಯರ್ಥಿಗಳ ಸಂದರ್ಶನವು ಕಳೆದ ವಾರವಷ್ಟೆ
ಮುಗಿದಿತ್ತು. ಐವರು ಅಭ್ಯರ್ಥಿಗಳ ಪೈಕಿ ಮೂವರನ್ನು ಆರಿಸುವುದಿತ್ತು. ಆ ಐವರಲ್ಲಿ
ಆನಂದಮೂರ್ತಿ ಕೂಡಾ ಒಬ್ಬನಾಗಿದ್ದ. ಆಯ್ಕೆಯಾದರೆ ಎರಡು ವಾರಗಳಲ್ಲಿ ಅದೆಷ್ಟು
ಡಾಲರ್ಗಳನ್ನು ಜೇಬಿಗಿಳಿಸಬಹುದೆಂಬ ಲೆಕ್ಕಾಚಾರದ ನೂಲಿನಿಂದಲೇ ಅವನು ಕವನ
ಹೊಸೆದಿದ್ದ. ಸಾಹೇಬರು ಸಂದರ್ಶನ ಸಮಿತಿಯಲ್ಲಿ ಇಲ್ಲವಾದರೂ, ಅವರ ಒಂದು
ಶಿಫಾರಸ್ಸಿನ ಮಾತು ನಡೆದೇ ತೀರುತ್ತದೆ. ಇಬ್ಬರು ಅಭ್ಯರ್ಥಿಗಳು ಮಾತ್ರ ವಿದ್ಯಾರ್ಹತೆಯಲ್ಲಿ
ಆಕಾಶ ಬುಟ್ಟಿ ಮತ್ತು ಏಣಿ / 44 ಆಕಾಶ ಬುಟ್ಟಿ ಮತ್ತು ಏಣಿ / 45
ಮೇಲುಗೈ ಹೊಂದಿದ್ದರೂ, ಸೇವಾಜ್ಯೇಷ್ಠತೆ – ಅನುಭವಗಳ ಜೊತೆಗೆ ಸಾಹೇಬರ
ಶಿಫಾರಸ್ಸೂ ಸೇರಿದರೆ ‘ಐಫೆಲ್ ಟವರ್’ ಹತ್ತಿರವಾಗುತ್ತದೆಂಬ ಭರವಸೆ ಅವನಿಗೆ.
ಈಗ ಸಮಾರಂಭದ ವೇದಿಕೆ ಬಳಸಿಕೊಂಡು ಸಾಹೇಬರನ್ನು ‘ಇಂದ್ರ-ಚಂದ್ರ’ರ ಸಾಲಿಗೆ
ಸೇರಿಸಿಬಿಡುವುದು ಅತ್ಯಗತ್ಯ ಎನಿಸಿಬಿಟ್ಟಿತು.
ಆದರೆ ಆನಂದಮೂರ್ತಿಯ ಕವನ ಕನ್ನಡದಲ್ಲಿದೆಯಾದ್ದರಿಂದ ಅದು ಅವರಿಗೆ
ಸರಿಯಾಗಿ ಅರ್ಥವಾಗದಿದ್ದರೆ ! ಅವರನ್ನು ಸಂಪೂರ್ಣ ಸೆಳೆಯಬೇಕಾದರೆ ಕವನದ
ಇಂಗ್ಲಿಷ್ ಭಾಷಾಂತರ ಅತ್ಯಗತ್ಯ. ಅದಕ್ಕಾಗಿ ಒಂದಿಷ್ಟು ಸರ್ಕಸ್ ಮಾಡಿದರೂ ಸರಿ
ಹೋಗಲೇ ಇಲ್ಲ. ತಾನೇನು ಷೆಲ್ಲಿ, ಮಿಲ್ಟನ್, ವರ್ಡ್ಸ್ವರ್ತ್ ಅನುಯಾಯಿಯೇ?
ಇಷ್ಟಕ್ಕೂ ಅದಕ್ಕೆ ಉಳಿದಿರುವ ಸಮಯವಾದರೂ ಎಷ್ಟು?
ಆಗ ಥಟ್ಟನೆ ನೆನಪಿಗೆ ಬಂದಿದು ಪ್ಲಾನಿಂಗ್ ಇಲಾಖೆಯ ಸತ್ಯನಾಥ್. ಆ
ಹಿಂದೆ ಹಲವು ಇಕ್ಕಟ್ಟಿನ ಪ್ರಸಂಗಗಳಲ್ಲಿ ತನ್ನ ಇಂಗ್ಲಿಷ್ ತಂತ್ರಗಾರಿಕೆಯಿಂದ ನೆರವಾದವನು
ಅವನು. ಅವನ ಇಂಗ್ಲಿಷ್ ಒಕ್ಕಣೆಗಳು, ಬಳಸುತ್ತಿದ್ದ ಗಾದೆಗಳು, ತಂತ್ರಗಾರಿಕೆ –
ಇವುಗಳಿಂದಲೇ ‘ಸಲಹೆ ಸತ್ಯಣ್ಣ’ ಎಂಬ ಬಿರುದು ಅನ್ವರ್ಥವಾಗಿದೆ.
‘ಸತ್ಯಣ್ಣ’ ಗೆಳೆಯನ ಕರೆಗೆ ಓಗೊಟ್ಟು, ಅರ್ಧ ಗಂಟೆಯೊಳಗಾಗಿ ಸೂಕ್ತವಾದ
ಮತ್ತು ಸಮರ್ಥವಾದ ಭಾಷಾಂತರಿತ ಇಂಗ್ಲಿಷ್ ಕವನವನ್ನು ಸಿದ್ಧಗೊಳಿಸಿದ. ಮೂಲ
ಕವನ ಮತ್ತು ಭಾಷಾಂತರ – ಎರಡನ್ನೂ ಸಂಪಂಗಿಗೆ ತೋರಿಸಿದಾಗ ‘ವಂಡರ್ಫುಲ್’
ಎಂಬ ಪ್ರತಿಕ್ರಿಯೆ ಸಿಕ್ಕಿತು. ಇಬ್ಬರ ಕೈ ಕುಲುಕಿ, ಬರೀ ಭಾಷಣಗಳಿಂದ ಬೋರ್ ಆದ
ಪ್ರೇಕ್ಷಕರಿಗೆ ಒಂದು ಒಳ್ಳೆಯ ಬದಲಾವಣೆ ಎಂಬ ಶಭಾಷ್ಗಿರಿಯೂ ಸಿಕ್ಕಿತು.
ಸತ್ಯನಾಥನು ಆನಂದಮೂರ್ತಿಯತ್ತ ಬೆರಳು ತೋರಿಸುತ್ತ ‘ಹೂವಿನ ಜೊತೇಲಿ
ನಾರಿಗೂ ಸ್ವರ್ಗ’ ಎಂದಿದ್ದು ಸಂಪಂಗಿಗೆ ಅರ್ಥವಾಗಲಿಲ್ಲ. ಸತ್ಯನಾಥನ ‘ಸ್ವರ್ಗ’ವು
ಮೇನೇಜರ್ ಹುದ್ದೆಯ ಬಡ್ತಿಯಲ್ಲಿತ್ತು. ತಿಂಗಳ ಹಿಂದೆ ಸಂದರ್ಶನ ಮುಗಿದಿದ್ದು,
ಜಯಶಾಲಿಗಳ ಪಟ್ಟಿಯು ಇನ್ನೂ ಬಿಡುಗಡೆಯಾಗಿರಲಿಲ್ಲ. ಆಯ್ಕೆ ಸಮಿತಿಯಲ್ಲಿ
ಸಾಹೇಬರ ‘ಎಡ ಸೇನಾನಿ’ಯೇ ಇರುವುದರಿಂದ ತನ್ನ ಇಂಗ್ಲಿಷ್ ಕವನ ವಾಚನವು
ಗಾಢ ಪರಿಣಾಮ ಬೀರೀತೆಂಬ ಆಶಾಭಾವನೆ ! ಆಹಾ, ಎಂತಹ ಅದೃಷ್ಟ
ಪರೀಕ್ಷೆ ಎಂದು ಇಬ್ಬರ ಮನಸ್ಸುಗಳೂ ಅದೆಷ್ಟೋ ಎತ್ತರದಲ್ಲಿ ಹಾರಾಡತೊಡಗಿದವು.
ಆ ಬೆಳಗ್ಗೆ ಒಂಬತ್ತರ ಹೊತ್ತಿಗೆ ‘ಚಾಲುಕ್ಯ ವೈಭವ’ದ ಎರಡನೇ ಮಹಡಿಯಲ್ಲಿನ
ಆ ಸಭಾಂಗಣ ತುಂಬಿ ಹೋಯಿತು. ಸೋದರ ಸಂಸ್ಥೆಗಳಿಂದಲೂ ಹಲವು ಉನ್ನತ
ಅಧಿಕಾರಿಗಳು ಪತ್ನಿ ಸಮೇತರಾಗಿ ಆಗಮಿಸಿದ್ದರು. ಮೆನನ್ ಸಾಹೇಬರ ಜನಪ್ರಿಯತೆಗೆ
ಸಾಕ್ಷಿ ಎಂಬಷ್ಟು ಜನ. ಬನಾರಸ್, ಕಾಂಚೀಪುರಂ ಸೀರೆಗಳ ರಂಗು – ಜರತಾರಿಯ
ಮೆರಗು ಕಣ್ಣಿಗೆ ಹಬ್ಬವಾದರೆ, ಹೆಣ್ಣು-ಗಂಡುಗಳ ಭೇದವಿಲ್ಲದೆ ಉಡುಗೆ-ತೊಡುಗೆಗಳಿಗೆ
ಪೂಸಿರುವ ವಿದೇಶೀ ಲೋಭಾನದ ಕಂಪು ಗಂಧಗ್ರಾಹಿಗಳ ಶ್ವಾಸವನ್ನರಳಿಸುವುದು.
ಹಿಂದಿ, ಬಂಗಾಲಿ, ಮರಾಠಿಗಳ ಸೆಲ್ವಾರ್ ಕಮೀಜುಗಳು ಅಲ್ಲಲ್ಲಿ ಕಾಣಿಸಿದರೂ, ದಕ್ಷಿಣ
ಭಾಷೆಗಳ ನಡುವೆ ಅವು ಧ್ವನಿ ಕಳೆದುಕೊಂಡಂತಿವೆ.
ಬೆಳಗಿನ ಉಪಹಾರ ಕಾಫಿಗೆ ಸಾಲುಗಟ್ಟುವ ಮಂದಿಯೇ ಅನಂತರದಲ್ಲಿ
ಚೆದುರಿ ಹೋಗಿ ತಮ್ಮದೇ ಗುಂಪುಗಳಲ್ಲಿ ಸೇರಿಕೊಳ್ಳುತ್ತಾರೆ. ಮೆನನ್ ಸಾಹೇಬರು
ಶಿಸ್ತು-ಸೌಜನ್ಯಕ್ಕೆ ಎಷ್ಟು ಹೆಸರಾದವರೋ, ಸಮಯಪಾಲನೆಗೂ ಅಷ್ಟೇ ಹೆಸರಾದವರು.
ನಿಗದಿತ-ಒಂಬತ್ತು ಗಂಟೆ ಕೇವಲ ಇಪ್ಪತ್ತು ನಿಮಿಷವಷ್ಟೆ ಮುಂದೆ ಹೋಯಿತು !
ವೇದಿಕೆಯ ಮೇಲೆ ಐದು ಕುರ್ಚಿಗಳು, ಮಧ್ಯೆ-ಮೆನನ್ ಸಾಹೇಬರು
ವಿರಾಜಮಾನರಾಗಿದ್ದರೆ, ಬಲಬದಿಗೆ ಸ್ವರೂಪ್ ಕಿಷನ್, ಅನಂತರ ಮಾಧವನ್ ಅವರು,
ಸಾಹೇಬರ ಎಡಬದಿಗೆ ರಂಗರಾಜ್ ಅವರು. ರಂಗರಾಜ್ ಅವರ ಪಕ್ಕದ ಕುರ್ಚಿ
ಮಾತ್ರ ಖಾಲಿಯೇ ಉಳಿಯಿತು. ಅದರಲ್ಲಿ ಯಾರನ್ನು ಕೂರಿಸಲಾಗುವುದೆಂಬ ಕುತೂಹಲ
ಕೆಲವರಿಗೆ. ಅಂತಹವರ ಕಣ್ಣುಗಳು ಸಂಪಂಗಿಯೇ ಕುಳಿತುಬಿಡಬಹುದೆಂಬ
ಅನುಮಾನದಿಂದ, ಅವನ ಚಲನವಲನಗಳತ್ತಲೇ ಹರಿಯತೊಡಗಿವೆ. ಆದರೆ ಸಾಹೇಬರು
ಖುದ್ದಾಗಿ ಗ್ರಂಥಪಾಲಕಿ ರಿನಿ ಜಾರ್ಜ್ ಅವರ ಹೆಸರು ಹಿಡಿದು ಕರೆದಾಗ ಗೌರವರ್ಣದ
ಆಕೆ ತನ್ನ ತುಂಬುಗೆನ್ನೆಗಳಲ್ಲಿ ಕೆಂಗುಲಾಬಿ ಮುಡಿದು ‘ನೋ ನೋ ಪ್ಲೀಸ್’ ಎಂದು
ನಿರಾಕರಣೆಯ ಕೈಯಾಡಿಸಿದರು. ಆದರೆ ಸಾಹೇಬರ ಮಾತನ್ನು ಪಾಲಿಸಲೇಬೇಕೆಂಬಂತೆ
ಸಂಪಂಗಿಯೇ ಆಕೆಯ ಬಳಿಗೆ ಹೋಗಿ ವಿನೀತನಾಗಿ ಕರೆದೊಯ್ದು ಕುರ್ಚಿ ತೋರಿಸಿದ.
ಆಗ ಸಭಿಕರಿಂದ ಮೆಚ್ಚುಗೆಯ ಕರತಾಡನ. ಆಕೆಯ ಪತಿ ಸೇನೆಯಲ್ಲಿ ಕಮಾಂಡರ್
ಆಗಿದ್ದವರು, ಎರಡನೇ ಭಾರತ-ಪಾಕ್ ಸಮರದಲ್ಲಿ ಹುತಾತ್ಮರಾಗಿದ್ದರು. ಮರಣಾನಂತರ
ಆ ಸಮರವೀರನಿಗೆ ‘ವೀರಚಕ್ರ’ ಪದಕ ಸಹ ಸಿಕ್ಕಿತ್ತು. ಅನಂತರ ರಿನಿ ಅವರಿಗೆ
ಗ್ರಂಥಪಾಲಕಿ ಹುದ್ದೆ ದೊರಕಿತು.
ಆಕೆ ಆಸೀನರಾಗುವ ಮೊದಲೇ ‘ಪ್ಲೀಸ್ ಡೋಂಟ್ ಆಸ್ಕ್ ಮಿ ಟು ಸ್ಪೀಕ್,
ಮಿಸ್ಟರ್ ಮೆನನ್’ ಎಂದು ವೈಯ್ಯಾರ ತೋರಿದರು.
ಗ್ರಂಥಪಾಲಕಿ ಅಂದಮೇಲೆ ಸಂಸ್ಥೆಯಲ್ಲಿ ಯಾರಿಗೆ ತಾನೆ ಆಕೆಯ
ಪರಿಚಯವಿರುವುದಿಲ್ಲ? ಆಕೆಗೆ ಹದಿನೆಂಟು ವರ್ಷವಯಸ್ಸಾಗಿದ್ದಾಗಲೇ ಮಿಸ್ ಇಂಡಿಯಾ
ಸ್ಪರ್ಧೆಯಲ್ಲಿ ಭಾಗವಹಿಸಿ ಅಂತಿಮ ಹಂತವನ್ನು ತಲಪಿದ್ದರಂತೆ ಎಂಬ ಪಿಸುಮಾತು
ಹೆಂಗಸರ ಸಾಲಿನಲ್ಲಿ ಕೇಳಿಬಂತು. ಈಗ ಐವತ್ತರ ಹರೆಯದಲ್ಲೂ ಅದೇ ಆಕರ್ಷಣೆಯನ್ನು
ಉಳಿಸಿಕೊಂಡಿದ್ದಾರಲ್ಲಾ ! ಎಂಬ ಉದ್ಗಾರವೂ ಹಿಂದೆಯೇ ಬಂತು.
ಹೆರಳಲ್ಲಿ ಅರ್ಧಕೇಜಿಯಷ್ಟು ಹೂವನ್ನು ಹೊತ್ತ ಕಲಾವತಿ ಪೋಡಿಯಂನ
ಮೈಕ್ ಹಿಡಿದು ‘ಹಿಮಗಿರಿ ತನಯೇ ಹೇಮಲತೇ … ‘ ಎಂದು ಆರಂಭಿಸುತ್ತಿದ್ದಂತೆ
ಕೆಲವು ತಮಿಳು ತಲೆಗಳು …’ ಇಂದ ಪಾಟ್ಟು ಜಿ ಎನ್ ಬಿ ವಾಯ್ಸ್ ಲೇ ದಾ ಕೇಕುಣು’
(ಈ ಹಾಡನ್ನು ಜಿ.ಎನ್. ಬಾಲಸುಬ್ರಹ್ಮಣ್ಯಂ ಧ್ವನಿಯಲ್ಲೇ ಕೇಳಬೇಕು) ಎಂದು ಐವತ್ತು
ಆಕಾಶ ಬುಟ್ಟಿ ಮತ್ತು ಏಣಿ / 46 ಆಕಾಶ ಬುಟ್ಟಿ ಮತ್ತು ಏಣಿ / 47
ವರ್ಷ ಹಿಂದೆ ಹೋದವು.
ಸಂಪಂಗಿ ಎಂದಿನ ತನ್ನ ಸುಲಲಿತ ಭಾಷೆಯಲ್ಲಿ ಸ್ವಾಗತ ಕೋರಿದ ಅನಂತರ,
ಸ್ವರೂಪ್ ಕಿಷನ್ ಅವರು ಮೆನನ್ ಸಾಹೇಬರ ಅಮೋಘ ಸೇವೆ ಅಪ್ರತಿಮ ಸಂಘಟನಾ
ಶಕ್ತಿಯನ್ನು ಶ್ಲಾಘಿಸಿದರು. ‘ಇವರ ಬಲ ಸೇನಾನಿ ರಾಘವನ್ ನಾನು ಓದಿದ ಕಾಲೇಜಿನಲ್ಲಿ
ಓದಿದವರೇ. ಇಂಥವರನ್ನಿಟ್ಟುಕೊಂಡು ಮೆನನ್ ಅವರು ಅದು ಹೇಗೆ ಇಷ್ಟು ವರ್ಷ
ಏಗಿದರೋ ಎಂದು ಅನುಮಾನ ಪಟ್ಟಿದ್ದೆ. ಆದರೆ ನೋಡಿ, ಮಾಂತ್ರಿಕನ ಸ್ಪರ್ಶಕ್ಕೆ
ಕಬ್ಬಿಣವೂ ಚಿನ್ನವಾಗಿ ಬಿಡುತ್ತದೆ’ ಎನ್ನುತ್ತ ಕೆಲಕಾಲ ಇಬ್ಬರನ್ನೂ ದಿಟ್ಟಿಸುತ್ತ ನಿಂತರು.
ಹಿಂದಿನ ಸಾಲಿನ ಜಾಣರು ‘ಈ ಇಬ್ಬರಲ್ಲಿ ಯಾರು ಮಾಂತ್ರಿಕ, ಯಾರು ಕಬ್ಬಿಣ’ ಎಂಬ
ಚಿಂತನೆಗೆ ತೊಡಗಿ ಆ ಮಹಾನಿರ್ದೇಶಕರ ಮುಂದಿನ ಮಾತುಗಳನ್ನಾಲಿಸಲು ಮರೆತರು.
ಗೂಢಾರ್ಥವನ್ನು ತಾವೇ ಹುಡುಕಿಕೊಂಡು ಮರುಳರಂತೆ ನಕ್ಕರು. ಅವರನ್ನು ಕಂಡು
ಮತ್ತೆ ಕೆಲವರೂ ನಕ್ಕರು.
ಸ್ವರೂಪ್ ಕಿಷನ್ ಅವರ ಶಬ್ದಾಲಂಕಾರವನ್ನು ಕ್ರೀಡಾ ಮನೋಭಾವದಿಂದಲೇ
ತೆಗೆದುಕೊಂಡ ಮೆನನ್ ಸಾಹೇಬರು ‘ಯೂ ಆಲ್ ಮಸ್ಟ್ ನೋ, ದಟ್-ಇನ್
ಇಂಡಸ್ಟ್ರೕ ಐರನ್ ಈಸ್ ಮೋರ್ ಯೂಸ್ಫುಲ್ ದ್ಯಾನ್ ಗೋಲ್ಡ್’ (ನೀವೆಲ್ಲ
ತಿಳಿಯಬೇಕಾದ್ದೇನೆಂದರೆ, ಕೈಗಾರಿಕೆಯಲ್ಲಿ ಚಿನ್ನಕ್ಕಿಂತ ಕಬ್ಬಿಣವೇ ಹೆಚ್ಚು ಉಪಯುಕ್ತ)
ಎಂದು ನಗೆ ಚಟಾಕಿ ಹಾರಿಸಿದರು.
ಎಡ ಸೇನಾನಿಯಾದರೊ, ತಮ್ಮನ್ನು ಕಬ್ಬಿಣಕ್ಕೆ ಹೋಲಿಸಿದ್ದನ್ನು ಸ್ವೀಕರಿಸಲಾರದೆ
ಕುಗ್ಗಿದ್ದರೂ, ತಾವು ಚಿನ್ನಕ್ಕಿಂತ ಹೆಚ್ಚು ಉಪಯುಕ್ತವೆಂದು ಸಾಹೇಬರು ಹೇಳಿದ್ದು
ನೂರಕ್ಕೆ ನೂರು ಸರಿಯೆಂದು ಬೀಗಿದರು. ಹೆಚ್ಚಿನ ಪ್ರೇಕ್ಷಕರಲ್ಲಿ ‘ಕಬ್ಬಿಣ-ಚಿನ್ನ’ ಗಳ
ಒಳಗುಟ್ಟು ಅರ್ಥವಾಗದೆ, ಇದು ಆ ಮೂವರ ನಡುವಣ ‘ಆತ್ಮೀಯ ಕೆಣಕು’ಗಳೆಂದು
ತೆಪ್ಪಗಾದರು.
ಇದೊಂದು ಸಂತೋಷ ಕೂಟವೆಂದು ಮೊದಲೇ ಸಾಹೇಬರು ಅಪ್ಪಣೆ
ಕೊಡಿಸಿದ್ದರಿಂದಲೋ ಏನೋ, ‘ಎಡ-ಬಲ ಸೇನಾನಿ’ ಗಳಾರೂ ಮಾತಾಡಲಿಲ್ಲ.
ಸಾಹೇಬರಿಗೆ ಯಾರೂ ಹಾರ ತುರಾಯಿ ನೀಡಬಾರದೆಂಬ ಕಟ್ಟಾದೇಶ ಇದ್ದುದರಿಂದ,
ಸಮಾರಂಭವು ಏನನ್ನೋ ಕಳೆದುಕೊಂಡಿದೆ ಎನಿಸಿತು.
ಮುಂದೆ ಸಾಹೇಬರ ‘ಗುಣಗಾನ ಸ್ಫರ್ಧೆ’ ಆರಂಭ, ಎದ್ದು ಕಾಲರ್ ಏರಿಸಿ
ಮೈಕು ಹಿಡಿದ ಪರಿಮಳ ಸಿಂಗ್ಗೆ ಮೊದಲ ಅವಕಾಶ.
ಭಾಷಣ ಸಾಗಿತು –
‘ಮಹನೀಯರೇ – ಮಹಿಳೆಯರೇ, ಅಕ್ಕತಂಗಿಯರೇ – ಅಣ್ಣತಮ್ಮಂದಿರೇ,
ಸ್ನೇಹಿತರೇ, ಮತ್ತು ಮಕ್ಕಳೇ (ಸದ್ಯ ಐದಾರು ಮಕ್ಕಳು ಇದ್ದರು)
ಶ್ರೀಮಾನ್ ಮೆನನ್ ಸಾಹೇಬರೂ ಒಂದೇ, ಸಾಕ್ಷಾತ್ ದೇವರೂ ಒಂದೇ.
ನನ್ನನ್ನವರು ಎಷ್ಟು ರೀತಿಯಲ್ಲಿ ಪ್ರೋತ್ಸಾಹಿಸಿದರು ಎಂದು ಹೇಳಲು ಹೊರಟರೆ ಸಮಯ
ಸಾಕಾಗೊಲ್ಲ. (ಹಿಂದಿನಿಂದ ಯಾರೋ ಮೆಲು ದನಿಯಲ್ಲಿ ‘ಹೌದು, ಹೌದು ಅವರ
ಪ್ರೋತ್ಸಾಹವಿಲ್ಲದಿದ್ರೆ ಕಂಪನಿ ಕಾರನ್ನೇ ಓಡಿಸ್ಕೊಂಡು ನೀನು ಏನೆಲ್ಲ ವ್ಯಾಪಾರ
ಮಾಡೋಕಾಗ್ತಿತ್ತಾ?’ ಎಂದು ವ್ಯಂಗ್ಯವಾಡಿದರು.)
‘.. ನಾನು ಮೆನನ್ ಸಾಹೇಬರನ್ನು ಈ ಕಂಪನಿಗೆ ಕರೆತಂದಾಗ …’
ಎನ್ನುತ್ತಿರುವಂತೆ ‘ಯಾರು ಸಿಂಗಣ್ಣನವರೇ ಕರೆತಂದಿದ್ದು? ‘ ಎಂಬ ಹುಯಿಲೆಬ್ಬಿಸದರು.
ಆತನಾದರೊ ಅದಕ್ಕೆ ಪೆಚ್ಚಾಗದೆ ಶಾಂತವಾಗಿಯೇ ‘ಹೌದು ಸ್ವಾಮಿ, ಅಷ್ಟು ದೊಡ್ಡ
ಮಾತು ನನಗೆ ಬೇಡ. ಆದರೆ ಹಿಂದೆ ನಿವೃತ್ತರಾದ ಎಂ.ಡಿ. ಸಾಹೇಬರ ಜೊತೆಯಲ್ಲಿ
ಇವರನ್ನು ಕರಕೊಂಡು ಬಂದಿದ್ದು ನಾನೇ ..’ ಎಂದಾಗ ವೇದಿಕೆಯಲ್ಲಿನ ಯಾರಿಗೂ
ನಗುವನ್ನು ತಡೆದುಕೊಳ್ಳಲಾಗಲಿಲ್ಲ.
ಆ ಜೋಕನ್ನು ಸಾಹೇಬರೂ ಕೂಡ ಅನುಭವಿಸಿ ನಗುತ್ತ ‘ಇಟ್ ಈಸ್
ನಾಟ್ ಎ ಜೋಕ್, ಬಟ್ ಎ ಫ್ಯಾಕ್ಟ್. ಈವನ್ ನೌ ಆಲ್ಸೋ, ಹಿ ಓನ್ಲಿ ಹ್ಯಾಸ್ ಬ್ರಾಟ್
ಮಿ; ಆಫ್ಟರ್ದ ಪಾರ್ಟಿ ಎಗೈನ್ ಹೀ ಓನ್ಲಿ ಹ್ಯಾಸ್ ಟು ಡ್ರಾಪ್. (ಇದು ತಮಾಷೆಯಲ್ಲ,
ನಿಜಾಂಶ. ಈಗಲೂ ಸಹ ಆತನೇ ನನ್ನನ್ನಿಲ್ಲಿಗೆ ಕರೆತಂದಿದ್ದು. ಈ ಕೂಟವು
ಮುಗಿದನಂತರ ಪುನಃ ಆತನೇ ನನ್ನನ್ನು ಮನೆಗೆ ತಲುಪಿಸಬೇಕು) ಎಂದಾಗ ವೈಭವ
ಸಭಾಂಗಣದ ನಗೆಯುಕ್ಕಿ ಛಾವಣಿ ಮುಟ್ಟಿತು.
ಅನಂತರ ಇನ್ನಿಬ್ಬರು ಅಧಿಕಾರಿಗಳು ಗಂಭೀರವಾದ ಇಂಗ್ಲಿಷಿನಲ್ಲಿ ಸಾಹೇಬರ
ಜೊತೆಗಿನ ವಿಶೇಷ ಅನುಭವಗಳನ್ನು ಹಂಚಿಕೊಂಡರು.
ನಿರೂಪಕ ಸಂಪಂಗಿ ಮುಂದುವರಿದು ‘ಈಗೊಂದು ವಿಶೇಷ ಕಾರ್ಯಕ್ರಮ.
ಪರೀಕ್ಷಾ ಇಲಾಖೆಯ ವ್ಯವಸ್ಥಾಪಕ ಶ್ರೀ ಆನಂದಮೂರ್ತಿ ಅವರಿಂದ ಒಂದು ಕನ್ನಡ
ಕವಿತೆ. ಮೆನನ್ ಸಾಹೇಬರನ್ನು ಕುರಿತು’ ಎಂದು ಉದ್ಘೋಷಿಸಿದಾಗ ಆಸಕ್ತಿಯ
ಕಣ್ಣುಗಳರಳಿದವು.
ತಾನು ಕುಳಿತ ಜಾಗದಿಂದ ಪೋಡಿಯಂ ಕಡೆ ಹೊರಡುತ್ತಿರುವಂತೆ ಆನಂದ
ಮೂರ್ತಿಗೆ ಏನೋ ಒಂದು ರೀತಿಯ ಅಳುಕು ಷುರುವಾಯ್ತು. ಆತ್ಮ ವಿಮರ್ಶೆ
ಮಾಡಿಕೊಂಡಲ್ಲಿ ತಾನು ಸಾಹೇಬರ ಆತ್ಮೀಯ ಶಿಷ್ಯನೂ ಅಲ್ಲ, ಉತ್ಕಟ ಅಭಿಮಾನಿಯೂ
ಅಲ್ಲ. ಅವರ ದೃಷ್ಟಿಯಲ್ಲಿಯೂ ತಾನು ಸಾವಿರದಲ್ಲಿ ಒಬ್ಬನಿದ್ದೀತು. ಅನೇಕ ಸಲ
ಅಧಿಕಾರಿಗಳನ್ನು ಪ್ರೋತ್ಸಾಹಿಸುವುದರೊಂದಿಗೆ ಅವರು ಕಾರ್ಮಿಕರ ಹಿತಾಸಕ್ತಿಗಳನ್ನು
ಬಲಿಗೊಡುತ್ತಿದ್ದಾರೆಂದು ಬಹಿರಂಗವಾಗಿ ಹೇಳಿದ್ದೂ ಇದೆ. ಅದು ಸಾಹೇಬರ ಕಿವಿಗೆ
ಬಿದ್ದಿರಲೂಬಹುದು. ಆದಾಗ್ಯೂ ಸಾಹೇಬರು ತನ್ನನ್ನೆಂದೂ ಕೆಟ್ಟ ದೃಷ್ಟಿಯಿಂದ ನೋಡಿದ
ದೃಷ್ಟಾಂತಗಳಿಲ್ಲವೆಂದು ಅವನೇ ಸಮಾಧಾನಪಟ್ಟುಕೊಂಡ.
ಅವನು ಕವನವನ್ನೋದುವುದಕ್ಕೆ ಮೊದಲೇ ಅದರ ಪ್ರತಿಗಳು ವೇದಿಕೆಯ
ಆಕಾಶ ಬುಟ್ಟಿ ಮತ್ತು ಏಣಿ / 48 ಆಕಾಶ ಬುಟ್ಟಿ ಮತ್ತು ಏಣಿ / 49
ಮೇಲಿದ್ದವರ ಮುಂದೆ ಕುಳಿತಿದ್ದವು. ಹಾಗೆಯೇ ಅದರ ಭಾಷಾಂತರವೂ ಜೊತೆಯಲ್ಲಿತ್ತು.
ಸಾಹೇಬರ ಬಲಸೇನಾನಿ ಮಾಧವನ್ ಅವರಂತೂ ಕವನವನ್ನು ಕಪ್ಪು ಕನ್ನಡಕದ
ಮೂಲಕವೇ ಓದುವಂಥವರು. ಯಾರನ್ನಾದರೂ ಕೊಂಚ ಹೊಗಳಿದರೂ ಅದನ್ನು
ಸಂಶಯದ ದೃಷ್ಟಿಯಂದಲೇ ನೋಡುವ ಸ್ವಭಾವ. ಇದು ‘ವಿದೇಶಿ ಪ್ರವಾಸದ
ಆಯ್ಕೆಗೆ ಹಚ್ಚುವ ಬೆಣ್ಣೆ’ ಎಂಬುದನ್ನು ಅವರು ನಿಧಾನವಾಗಿಯಾದರೂ ಗುರ್ತಿಸುತ್ತಾರೆ.
ಆದರೂ ಹೊಗಳಿಸಿಕೊಂಡ ಸಾಹೇಬರು ತನ್ನತ್ತ ಕೃಪಾಕಟಾಕ್ಷ ಬೀರುವುದರಲ್ಲಿ
ಅನುಮಾನವಿಲ್ಲವೆಂಬ ದೃಢನಂಬಿಕೆ ಅವನಿಗೆ.
‘ಎಡಸೇನಾನಿ’ ರಂಗರಾಜ್ ಅವರ ದೃಷ್ಟಿಕೋನವೇ ಬೇರೆಯದು. ಅವರದು
ಸ್ವಚ್ಛ ಕನ್ನಡಕ. ಕವಿತೆಯ ರಚನಾಕೌಶಲ್ಯವನ್ನಷ್ಟೆ ಅವರು ಮೆಚ್ಚುವುದು. ಬೇರೆಯವರು
ಈಗಾಗಲೇ ಬಿಡಿಮಾತುಗಳಲ್ಲಿ ಸಾಹೇಬರನ್ನು ಹೊಗಳಿರುವಾಗ, ಈ ಕವಿತೆಯನ್ನೇಕೆ
ಅಪಾರ್ಥ ಮಾಡಿಕೊಂಡಾರು?
ಆನಂದಮೂರ್ತಿ ಒಮ್ಮೆ ಮೈಕಿನ ಗ್ರಾಹ್ಯಬಲವನ್ನು ಪರೀಕ್ಷಿಸಿ ಕವನವನ್ನು
ಓದಲಾರಂಭಿಸಿದ-
ಪವಾಡಗಳ ಕಂಡಿಹೆವು – ಪುರಾಣ ಕಥೆಗಳಲಿ,
ಅಚ್ಚರಿಯ ಕಂಡಿಹೆವು – ಇತಿಹಾಸ ಪುಟಗಳಲಿ,
ಅವೆರಡೂ ಇಲ್ಲಿ ಸಾಕ್ಷಾತ್ಕಾರ. ಪ್ರತ್ಯಕ್ಷ ಪ್ರಮಾಣದಲಿ,
ಅದು ನಮ್ಮ ಹಿರಿಯ ಬಾಸ್, ಅರ್ಥಾತ್ ಮೆನನ್ ಸಾಹೇಬರಲಿ.
ನಾಲ್ಕನೇ ಸಾಲನ್ನೋದುವಾಗ ಅವನೊಮ್ಮೆ ಸಾಹೇಬರತ್ತ ನೋಡಿದ. ಅದರ
ಅರ್ಥವನ್ನು ಅವರಿಗೆ ರಂಗರಾಜ್ ಅವರು ಹೇಳುತ್ತಿರುವುದನ್ನು ಕಂಡು ಹಿಗ್ಗಿದ.
ಸಾಹೇಬರು ಇಂಗ್ಲಿಷ್ ಪ್ರತಿಯನ್ನೂ ಓದಿಕೊಂಡರು.
ಅವನು ಮುಂದಿನ ಸಾಲುಗಳನ್ನು ಆರಂಭಿಸುವ ಮೊದಲು ಪ್ರೇಕ್ಷಕರ ಕಡೆಯೂ
ದೃಷ್ಟಿ ಹೊರಳಿಸಿದ. ಕೆಲವರು ಬೆರಗಾಗಿದ್ದಂತೆ, ಮತ್ತೆ ಕೆಲವರು ಪೆಚ್ಚಾದಂತೆ ಕಂಡರು.
ಎರಡೂ ಪ್ರತಿಕ್ರಿಯೆಗಳಿಗೆ ತನ್ನದೇ ವ್ಯಾಖ್ಯಾನ ಮಾಡಿಕೊಂಡ.
ಎಂಟು ವರ್ಷಗಳ ಹಿಂದೆ ಸಂಸ್ಥೆಯು ತುಂಬಾ ನಷ್ಟದಲ್ಲಿತ್ತು. ಮೆನನ್
ಸಾಹೇಬರ ನೌಕೆ ಬಿರುಗಾಳಿಗೆ ಸಿಕ್ಕಿತು. ಅವರ ಹಲವು ನಂಬಿಕಸ್ಥ ಅಧಿಕಾರಿಗಳು
ಸಂಸ್ಥೆಯಿಂದ ಕಾಲ್ಕಿತ್ತು ಬೇರೆ ಬೇರೆ ಕಡೆ ನೌಕರಿ ಹಿಡಿದರು. ಮೆನನ್ ಸಾಹೇಬರು
ನೊಂದುಕೊಂಡರೂ, ಆತ್ಮ ವಿಶ್ವಾಸವನ್ನೆಂದೂ ಕಳೆದುಕೊಂಡವರಲ್ಲ. ದೇಶದಲ್ಲೇ
ವಿಶಿಷ್ಟವೆನಿಸುವ ಎರಡು ಹೊಸಯೋಜನೆಗಳನ್ನು ಮಂಜೂರು ಮಾಡಿಸಿಕೊಂಡು
ಸರ್ಕಾರದ ಧನಸಹಾಯ ಪಡೆದರು. ದೂರ ಹೋದವರನ್ನು ಆದರಿಸಿ ಕರೆದರು.
ಸಂಸ್ಥೆಯು ಮತ್ತೆ ಬೆಳೆದು ಯೋಜನೆಗಳಲ್ಲಿ ಯಶಸ್ಸೂ ಸಿಕ್ಕಿತು. ಅದರೊಂದಿಗೆ
ಸಾಹೇಬರೂ ಬೆಳೆದರು. ಹಾಗೆಯೇ ತಮ್ಮ ನಂಬಿದವರನ್ನೂ ಬೆಳೆಸಿದರು. ಇದನ್ನೇ
ಮುಂದಿನ ಸಾಲುಗಳಲ್ಲಿ ವಾಚಿಸತೊಡಗಿದ್ದು –
ಬಿರುಗಾಳಿಗೋ ಗ್ರಹಚಾರಕೋ,
ತಲ್ಲಣಿಸಿತ್ತು ಕಾರ್ಯನೌಕೆ,
ಧೃತಿಗೆಡದೆ ಹಿಡಿದಿರಿ ಚುಕ್ಕಾಣಿ,
ದೂರ ಸರಿದವರ ಕರೆದಿರಿ ಕೈಬೀಸಿ,
ಹೊಸದೊಂದು ಸ್ಫೂರ್ತಿ ನೀಡಿದಿರಿ.
ನೀವು ಗೆದ್ದು ನಮ್ಮನ್ನೂ ಗೆಲಿಸಿದರಿ,
ಆಡಿಕೊಂಬರ ಬಾಯಿ ಮುಚ್ಚಿಸಿದಿರಿ,
ನಮಗಿಂದು ಕೈ ತುಂಬ ಕೆಲಸವಿದೆ,
ಸಪ್ತಸಾಗರ ದಾಟೋ ಛಲವಿದೆ,
ಇದು ನೀವು ಕಟ್ಟಿದ ಭದ್ರ ನೌಕೆ,
ನೀವೆಲ್ಲೇ ಇರಿ, ಆ ನೆನಪೇ ನಮಗೆ ಹಸಿರು,
ದುಡಿಮೆಯಾ ದಿನಗಳಲ್ಲಿ ನೀವೆಮ್ಮ ಉಸಿರು.
ವಾಚನ ಮುಗಿದಾಗ ಪ್ರಚಂಡ ಕರತಾಡನ. ಸ್ವತಃ ಆನಂದ ಮೂರ್ತಿಯೇ
ಬೆರಗಾದ. ಕವನ ಕುರಿತಂತೆ ರಂಗರಾಜ್ ಅವರು ಸಾಹೇಬರಲ್ಲಿ ಇನ್ನೂ ಏನನ್ನೋ
ಹೇಳುತ್ತಿರುವಂತೆ ಸಂಪಂಗಿ ‘ಕವನ ಎಲ್ಲರಿಗೂ ಅರ್ಥವಾಗಿದೆ ಅಂತ ನನಗೆ ಗೊತ್ತು;
ನಿಮ್ಮ ಅಮೋಘ ಚಪ್ಪಾಳೆಯೇ ಅದಕ್ಕೆ ಸಾಕ್ಷಿ. ಇದರ ಇಂಗ್ಲಿಷ್ ಅನುವಾದವನ್ನು
ಅಷ್ಟೇ ಸೊಗಸಾಗಿ ಮಾಡಿದ್ದಾರೆ ಶ್ರೀ ಸತ್ಯನಾಥ್. ಅವರೀಗ ಮೈಕಿನ ಮುಂದೆ
ಬರಲಿದ್ದಾರೆ’ ಎಂದು ಘೋಷಿಸಿದ ಕೂಡಲೇ ಸಣ್ಣ ಚಪ್ಪಾಳೆ.
ಸಭಿಕರ ಕುತೂಹಲ ಇನ್ನೂ ಹೆಚ್ಚಿತು. ಭಾಷಾಂತರವಾಗಲಿ,
ಭಾವಾನುವಾದವಾಗಲಿ, ಅದರಲ್ಲಿ ಹೆಚ್ಚಿನ ಮಹತ್ತು ಇದ್ದೀತು, ಇಲ್ಲವೆ ಮಜವಾದರೂ
ಇದ್ದೀತು. !
ಸತ್ಯನಾಥ್ ವಾಚನದಲ್ಲಿ ಗೇಯತೆ ಇತ್ತಾದರೂ ನಾಟಕೀಯತೆಯ
ಕೊರತೆಯಿತ್ತು. ನಿಘಂಟಿನಿಂದ ಆಯ್ದ ಕೆಲವು ‘ಕಬ್ಬಿಣ ಕಡಲೆ’ ಗಳಿಗೆ ಅರ್ಥಕಾಣದೆ
ಕೆಲವರು ಪರದಾಡಿದರು. ಅರ್ಥವಾಗದ ಇಂಗ್ಲಿಷ್ ಸಿನೆಮಾಕ್ಕೆ ಜನ ಮಾರುಹೋಗಿ
‘ಫೆಂಟ್ಯಾಸ್ಟಿಕ್’ ಎನ್ನುವುದಿಲ್ಲವೇ ಹಾಗೆಯೇ ದೊಡ್ಡ ಚಪ್ಪಾಳೆ ಇಲ್ಲಿಯೂ ಬಿತ್ತು.
ಅದೇನೇ ಇರಲಿ, ಸಾಹೇಬರ ಪೇಟಕ್ಕೆ, ಸಿಕ್ಕಿಸುವ ಗರಿ ತಾನೆ !
ಸಾಹೇಬರು ತಕ್ಷಣ ಮೈಕಿಗೆ ಬಂದು ‘ಐ ಕುಡ್ ಅಂಡರ್ ಸ್ಟ್ಯಾಂಡ್ ದಟ್
ಕನ್ನಡ ಪೊಯಂ ಆಲ್ರೈಟ್, ಬಟ್ ದಿಸ್ ಸತ್ಯನಾಥ್ ಯು ಸೀ ಹ್ಯಾಸ್ ಅನ್ನೆಸೆಸ್ಸರಿಲಿ
ಆಕಾಶ ಬುಟ್ಟಿ ಮತ್ತು ಏಣಿ / 50 ಆಕಾಶ ಬುಟ್ಟಿ ಮತ್ತು ಏಣಿ / 51
ಎಕ್ಸಾಗ್ಗೆರೇಟೆಡ್ ಮಿ’ (ನಾನು ಆ ಕನ್ನಡ ಕವನವನ್ನು ಸರಿಯಾಗೇ ಅರ್ಥಮಾಡಿಕೊಂಡೆ.
ಆದರೆ ಈ ಸತ್ಯನಾಥ, ನೋಡಿ, ಅನಾವಶ್ಯಕವಾಗಿ ನನ್ನನ್ನು ಉತ್ಪ್ರೕಕ್ಷೆ ಮಾಡಿದ್ದಾರೆ).
ಎಂದು ಎಲ್ಲರನ್ನೂ ನಗಿಸಿದರು. ಅದರಿಂದ ಸತ್ಯನಾಥನಿಗೆ ಹೆಮ್ಮೆಯೇ ಆಯಿತು.
ಇನ್ನಾರೋ ಇಬ್ಬರು ಮಹನೀಯರು ಚರ್ವಿತ ಚರಣ ಹಾಡಿ ಸಭೆಗೆ ಬೋರ್
ಎನಿಸಿದರು. ಸಭಿಕರನ್ನು ಗಮನಿಸಿದ ಸಂಪಂಗಿ ಈ ಭಾಷಣಗಳ ಏಕತಾನತೆಯಿಂದ
ಅವರನ್ನು ಸ್ವಲ್ಪಕಾಲ ವಿರಮಿಸುವಂತೆ ಗಾನಕೋಗಿಲೆ ಕಲಾವತಿಯನ್ನು ಮತ್ತೆ ಮೈಕಿಗೆ
ಕರೆದ. ಲೆಕ್ಕ ಪತ್ರ ಇಲಾಖೆಯವರು ಅಂದುಕೊಳ್ಳುವುದಕ್ಕೆ ಸರಿಯಾಗಿ, ಅದೇ ಹಾಡನ್ನು
ಷುರು ಮಾಡಿದಳು.
ಊರಿಗೆ ಬಂದರೆ ದಾಸಯ್ಯ, ನಮ್ಮ
ಕೇರಿಗೆ ಬಾ ಕಂಡ್ಯ ದಾಸಯ್ಯ
ಇದು ಆಕೆಗೆ ತುಂಬಾ ಮೆಚ್ಚಿಗೆಯ ಹಾಡು. ಇದನ್ನೇ ಹಲವು ಬಾರಿ ಹಾಡಿ
ಬಹುಮಾನ ಗೆದ್ದಿದ್ದಾರೆ ! ಆದರೆ ಇದು ಸಂದರ್ಭಕ್ಕೆ ಹೊಂದಿಕೊಳ್ಳುವುದಿಲ್ಲ ಎಂಬ
ಕೊಂಕು ಮಾತು ಕೆಲವರದು. ಆನಂದ ಮೂರ್ತಿಯ ವ್ಯಾಖ್ಯಾನವಾದರೊ
ಬೇರೆಯದಾಗಿತ್ತು. “ನಿವೃತ್ತರಾದವರನ್ನು ಯಾರಾದರೂ ‘ನೀನು ಯಾವೂರ ದಾಸಯ್ಯ’
ಅಂತ ಕೇಳುತ್ತಾರೆಯೇ? ಆದರೆ ನಮ್ಮ ಸಾಹೇಬರು ಎಲ್ಲೆ ಇರಲಿ ನಮ್ಮ ಯೋಗಕ್ಷೇಮವನ್ನು
ಆಗಾಗ್ಗೆ ಗಮನಿಸುತ್ತಿರಲಿ’ ಎಂಬ ಬಿನ್ನಪ ಅದರಲ್ಲಿದೆ” ಎಂಬುದಾಗಿ.
ಸಂಪಂಗಿ ಅಭಿಮಾನಿಗಳ ಪರವಾಗಿ ‘ಗೀತೋಪದೇಶ’ ಚಿತ್ರವಿದ್ದ ಗಂಧದ
ಉಡುಗೊರೆಯನ್ನು ಸ್ವರೂಪ್ ಕಿಷನ್ ಅವರ ಕೈಯಿಂದ ಕೊಡಿಸಿದ. ಮೊದಲೇ
ಹೇಳಿದ್ದಂತೆ ಯಾರಿಂದಲೂ ಮಾಲಾರ್ಪಣೆಯಿಲ್ಲ. ಸಭಿಕರ ಒತ್ತಾಯಕ್ಕೆ ಮಣಿದು
ಸಾಹೇಬರು ಕೃತಜ್ಞತಾ ಭಾಷಣಕ್ಕೆ ನಿಂತರು.
ಸಂಸ್ಥೆಯ ಯಶಸ್ಸಿಗೆ ತಾವೊಬ್ಬರೇ ಜವಾಬ್ದಾರರೆಂದು ತಿಳಿಯದೆ ಇದರಲ್ಲಿ
ಎಲ್ಲರ ಶ್ರಮ, ಸಹಕಾರ, ಬದ್ದತೆ ಇದೆಯೆಂದು ಒತ್ತಿ ಹೇಳಿದರು. ತಮ್ಮ ಸ್ಥಾನದಲ್ಲಿ
ಬರುವ ಯಾರಿಗೇ ಆಗಲಿ ಇದೇ ರೀತಿಯ ಸಹಕಾರ ಇರಲಿ ಎಂದು ಕೇಳಿಕೊಂಡರು.
‘ಸಂತೋಷ ಕೂಟ’ಕ್ಕೆಂದೇ ತಾವು ಒಪ್ಪಿಕೊಂಡಿದ್ದರೂ, ಇದನ್ನೊಂದು ಬೀಳ್ಕೊಡುಗೆ
ಸಮಾರಂಭವನ್ನಾಗಿ ಪರೋಕ್ಷವಾಗಿ ರೂಪಿಸಿದಕ್ಕೆ ಆಕ್ಷೇಪಿಸದರು ಕೂಡ.
ಹಾಗೆಯೇ ಕೊನೆಯಲ್ಲಿ ಒಂದಿಷ್ಟು ಕಿವಿಮಾತು ಹೇಳುವುದನ್ನು ಅವರು
ಮರೆಯಲಿಲ್ಲ. ‘ಈಗ ಇನ್ನೊಂದು ವಿಚಾರ. ಈ ವೇದಿಕೆಯನ್ನು ಬಳಸಿಕೊಂಡು
ಕೆಲವರು ಉದ್ದೇಶಪೂರ್ವಕವಾಗಿ ನನ್ನ ಗಮನ ಸೆಳೆದಿದ್ದಾರೆ. ಅವರು ಇನ್ನಷ್ಟು
ಹೊಗಳಿದರೂ ನಾನು ಸ್ವೀಕರಿಸುತ್ತೇನೆ. ಆದರೆ ಈ ಸಾರಿಯ ಪ್ರೊಮೋಷನ್ ಸಮಿತಿಯಲ್ಲಿ,
ಫಾರಿನ್ ಟ್ರಿಪ್ ಸಮಿತಿಯಲ್ಲಿ ನಾನಂತೂ ಇರುವುದಿಲ್ಲ ಎಂಬುದು ನಿಮಗೂ ಗೊತ್ತು.
ಸಮಿತಿಯ ಯಾರಾದರೂ ನನ್ನ ಸಲಹೆಯನ್ನು ಕೇಳಿದರೆ ‘ನಮ್ಮಲ್ಲಿ ಕೆಲಸ ಮಾಡಿರುವ
ಎಲ್ಲರೂ ದಕ್ಷರೇ. ಆದ್ದರಿಂದ ಆಯ್ಕೆಗೆ ಉಳಿದಿರುವುದು ಸರ್ವೀಸ್ ಸೀನಿಯಾರಿಟಿ
ಅಷ್ಟೇ ಅಂತ ಹೇಳಿ ಬಿಡುತ್ತೇನೆ’ ಎಂದು ಬಿಟ್ಟರು.
ಅಕ್ಕಪಕ್ಕದಲ್ಲೇ ಕುಳಿತಿದ್ದ ಆನಂದಮೂರ್ತಿ ಮತ್ತು ಸತ್ಯನಾಥ್ ಸ್ವಲ್ಪ ಬೆವತರು.
ವಂದನಾರ್ಪಣೆಯೊಂದಿಗೆ ‘ಸಂತೋಷ ಕೂಟ’ ಮುಗಿಯಿತು. ಬಿಸಿ ಬಿಸಿ
ಭಕ್ಷ್ಯಗಳು ಪಾತ್ರೆಗಳಲ್ಲಿಯೇ ಕಾಯುತ್ತಿದ್ದವು. ಹಸಿದ ಹೊಟ್ಟೆಗಳು ಎರಡು ಸಾಲುಗಳಲ್ಲಿ
ನಿಂತವು. ಸಾಲಿನಲ್ಲೇ ಮೆಲುದನಿಯ ಮಾತುಕತೆಗಳು ! ಇವೆಲ್ಲ ನೋಟಗಳನ್ನೂ
ವೀಡಿಯೋ ಕ್ಯಾಮೆರಾ ಸೆರೆ ಹಿಡಿಯುತ್ತಿತ್ತು. ಫೋಟೋಗ್ರಾಫರ್ ಉಮೇಶ್ ಎರಡು
ರೋಲ್ ಫಿಲಂ ಖರ್ಚಾದ ಖುಷಿಯಲ್ಲಿದ್ದ. ಸಮಾರಂಭದ ಯಶಸ್ಸಿಗಾಗಿ ನಾಯರ್,
ಸಂಪಂಗಿ, ಚಂದ್ರಯ್ಯ ನಾಯ್ಡು ಪರಸ್ಪರ ಕೈ ಕುಲುಕಿಸುತ್ತಿದ್ದರು.
ಫೋಟೋಗ್ರಾಫರ್ ಆನಂದ ಮೂರ್ತಿ – ಸತ್ಯನಾಥ್ರನ್ನು ಕುರಿತು ‘ಸರ್
ನಿಮ್ಮ ಕವನ ಬೊಂಬಾಟಾಗಿತ್ತು. ಇಬ್ಬರದೂ ಎರಡೆರಡು ಪೋಸ್ ಹಿಡಿದಿದ್ದೀನಿ.
ಎಷ್ಟು ಕಾಪಿ ಬೇಕೂಂತ ಮುಂಚೇನೆ ಹೇಳ್ಬಿಡಿ’ ಎಂದು ಕೇಳಿಕೊಂಡಾಗ ಇಬ್ಬರೂ
‘ಸದ್ಯಕ್ಕೆ ಒಂದೊಂದು ಸಾಕು’ ಅಂದರು.
ಆಕಾಶ ಬುಟ್ಟಿ ಮತ್ತು ಏಣಿ / 52 ಆಕಾಶ ಬುಟ್ಟಿ ಮತ್ತು ಏಣಿ / 53
ಬಾದಾಮಿಯ ಆತ್ಮಕತೆ
ಪರಿಸರ ಸಾಹಿತಿ ಎಂದೇ ಗುರ್ತಿಸಲ್ಪಡುವ, ‘ಚಿತ್ರಾಂಗದ’ ಕಾವ್ಯನಾಮದಲ್ಲಿ
ಹಲವು ಕಥೆ, ಕಾದಂಬರಿ, ಪ್ರಬಂಧ ಲೇಖನಗಳನ್ನು ಬರೆದಿರುವ ವಿನಾಯಕ ಮೂರ್ತಿ
ಅಲಕಾಪುರ ಆ ನೀರವ ರಾತ್ರಿಯಲ್ಲಿ ನಿದ್ದೆ ಕಾಣದೆ ಮಗ್ಗುಲು ಹೊರಳಿಸುತ್ತಿದ್ದ. ಹೆಂಡತಿಯು
ಎರಡು ಮಕ್ಕಳೊಂದಿಗೆ ತೌರಿಗೆ ಹೋಗಿದ್ದಳು. ಒಂಟಿತನವಷ್ಟೆ ಅವನ ನಿದ್ರಾಭಂಗಕ್ಕೆ
ಕಾರಣವಾಗಿರಲಿಲ್ಲ. ವನಮಹೋತ್ಸವ ಕುರಿತಾಗಿ ಲೇಖನವೊಂದನ್ನು ಜನಪ್ರಿಯ ವಾರ
ಪತ್ರಿಕೆಗೆ ಕೊಡುವುದಿತ್ತು. ರೂಪಕಕ್ಕೆ ನಿರ್ದಿಷ್ಟ ವಸ್ತುವೊಂದು ದೊರೆಯದೆ ಪರದಾಡುವುದರಲ್ಲೇ,
ಒಪ್ಪಿಕೊಂಡಿದ್ದ ಗಡುವು ಎರಡು ದಿನವಷ್ಟೆ ಉಳಿದಿತ್ತು.
ನಿದ್ದೆಗೆ ಅದೊಂದೇ ಮದ್ದು ಎಂಬಂತೆ ಎದ್ದು ಹೋಗಿ, ಫ್ರಿಜ಼್ನಲ್ಲಿರಿಸಿದ್ದ ಬಿಯರ್
ಸೀಶೆಯನ್ನು ತೆಗೆದ. ಉದ್ದನೆಯ ಗಾಜಿನ ಲೋಟವೊಂದಕ್ಕೆ ಅರ್ಧದಷ್ಟು ಸುರಿದು,
ನೊರೆಯುಕ್ಕಿ ಹೊರ ಚೆಲ್ಲದಂತೆ ನಿಗಾ ವಹಿಸಿದ. ಸಂಜೆ ಬೇಕರಿಯಿಂದ ತಂದಿದ್ದ ಆಲೂ
ಚಿಪ್ಸ್ನ ಪಾಕೆಟ್ಟನ್ನೂ ಹರಿದು ಪ್ಲೇಟಿಗೆ ಹಾಕಿಕೊಂಡ. ಎರಡನ್ನೂ ಹಿಡಿದು ಮೊಗಸಾಲೆಯ
ಕುರ್ಚಿಯಲ್ಲಿ ಕುಳಿತ. ಮೇಜಿನ ಮೇಲೆ ಹರಡಿಕೊಂಡಿದ್ದ ಪತ್ರಿಕೆಗಳನ್ನು ಒಂದೆಡೆ ಜೋಡಿಸಿ
ಜಾಗ ಮಾಡಿಕೊಂಡ.
ಬಿಯರ್ ಹೊಟ್ಟೆ ಸೇರಿದ ಮೇಲೆ ಮೈಯಲ್ಲಿ ದಿವ್ಯ ಚೈತನ್ಯ ಮೂಡಿತು. ತಲೆ
ಚುರುಕಾಯಿತೋ, ಇಲ್ಲ ಹಗುರವಾಯಿತೋ ತಿಳಿಯದು. ಮತ್ತೊಂದು ಗುಟುಕು ಹೀರಿದ.
ಮನೆಯಲ್ಲಿ ‘ಗುಂಡು ಸೂಜಿ ಬಿದ್ದರೂ ಕೇಳಿಸುವಷ್ಟು’ ಅನ್ನುತ್ತಾರಲ್ಲ ಅಂತಹ
ನಿಶ್ಶಬ್ದ – ನೀರವತೆ ! ಅಂತಹ ಇರುಳ ಮೌನವನ್ನು ಸೀಳಿಕೊಂಡು ಒಂದು ಅಮಾನವೀಯ
ಅಪರಿಚಿತ ಧ್ವನಿ ‘ಚಿತ್ರಾಂಗದ’ ಎಂದು ಕರೆದಂತಾಯ್ತು. ಅವನು ಒಮ್ಮೆಲೇ ಬೆಚ್ಚಿದ.
ಬಿಯರಿನಿಂದ ಹುಟ್ಟಿದ್ದ ಸ್ಫೂರ್ತಿ ಸೊಲ್ಲಡಗಿ ಕೂತಿತ್ತು. ತನಗರಿವಿಲ್ಲದಂತೆ ಯಾರಾದರೂ
ಮನೆಯೊಳಕ್ಕೆ ಹೊಕ್ಕಿದ್ದಾರೆಯೇ? ಅಷ್ಟರಲ್ಲಿ ವಿದ್ಯುತ್ತೂ ಕಡಿದು ಹೋಗಿ, ಅವನ
ಗಂಟಲೊಣಗಿತು. ಸದ್ಯ, ಟೀಪಾಯ್ನಲ್ಲಿಯೇ ಇದ್ದ ಕೈ ಬ್ಯಾಟರಿಯನ್ನು ತೆಗೆದು ಅದರ
ಗುಂಡಿಯೊತ್ತಿದ. ಅದರ ಬೆಳಕಿನಲ್ಲಿ ಹೊರ ಬಾಗಿಲಿನ ಭದ್ರತೆಯನ್ನು ಖಚಿತಪಡಿಸಿಕೊಂಡ.
ಆತಂಕದಿಂದಲೇ ಎದ್ದುಹೋಗಿ ಕೋಣೆ, ಬಚ್ಚಲು, ಅಡಿಗೆ ಮನೆ, ಅಟ್ಟ, ಕಕ್ಕಸು – ಹೀಗೆ
ಎಲ್ಲೆಡೆಯೂ ಹುಡುಕಿದ. ಯಾವೊಂದು ವ್ಯಕ್ತಿಯ, ಪ್ರಾಣಿಯ ಸುಳಿವು ಕಾಣಿಸದೆ ವಿಭ್ರಾಂತನಾದ.
ಭೂತ, ದೆವ್ವಗಳ ಅಸ್ತಿತ್ವವನ್ನು ಅವನೆಂದೂ ನಂಬುವವನಲ್ಲ. ಈಗ ಸ್ವಲ್ಪ ಧೈರ್ಯ ಬಂದು
‘ಯಾರು?’ ಎಂದು ದನಿಯೆತ್ತಿದ.
ಆ ಮುಂಚೆ ಕರೆದ ಧ್ವನಿ ಮೆಲ್ಲನೆ ‘ಹೆದರಬೇಡ ಸಾಹಿತಿ, ನಾನು ಬಾದಾಮಿ’
ಎಂದಿತು.
‘ಬಾದಾಮಿ ! ಹಾಗೆಂದರೆ ನೀನಾರು?’
‘ನಾನದನ್ನು ಅನಂತರ ಹೇಳುತ್ತೇನೆ. ಮೊದಲು ನಿನ್ನ ಕೋಣೆಯಲ್ಲಿನ ಓದು-
ಬರಹದ ಮೇಜಿಗೆ ಹೋಗು. ಪೆನ್ನು, ಕಾಗದ ತೆಗೆದುಕೋ’
ಅವನು ಹಾಗೆಯೇ ನಡೆದುಕೊಂಡ. ಮರದ ಸ್ಟೂಲೊಂದು ಕಂಪಿಸುತ್ತಿದ್ದು,
ಅದು ಹೊರಡಿಸುತ್ತಿರುವ ಧ್ವನಿ ಕಂಡು ಕೈಕಾಲು ನಡುಗತೊಡಗಿದ್ದವು. ಧ್ವನಿ
ಉಂಗುರುಂಗುರವಾಗಿ ನಗುತ್ತಾ ‘ನಾನಾರೆಂಬುದು ಈಗ್ಲೂ ತಿಳೀಲಿಲ್ವೇ? ಮಾತಾಡ್ತಿರೋ
ನಾನು ಬಾದಾಮಿಯ ಆತ್ಮ. ಈ ನಿನ್ನ ಮೇಜನ್ನು ಹೊಕ್ಕಿದ್ದೇನೆ’ ಎಂದಿತು. ಈಗಿನ ಧಾಟಿ
ದಿಗಿಲು ಹುಟ್ಟಿಸುವಂತಿರಲಿಲ್ಲ. ಅದರಲ್ಲಿ ಒಂದು ಬಗೆಯ ಆತ್ಮೀಯತೆ ಇರುವಂತಿದೆ.
ಬದಿಯಲ್ಲಿರುವ ಕುರ್ಚಿ, ಪುಸ್ತಕದ ಕಪಾಟು, ಗೋಡೆ ಮೇಲಿನ ಗಡಿಯಾರ,
ಕಡೆಗೆ ಗೋಡೆಯಲ್ಲಿ ನಿಂತ ಮಾಧುರಿ ದೀಕ್ಷಿತಳ ಕ್ಯಾಲೆಂಡರ್ ಯಾವುದೂ ಅಲುಗಾಡುತ್ತಿಲ್ಲ !
ಮೇಜು ಮಾತ್ರ ಹೀಗೇಕೆ? ವಿಜ್ಞಾನಿಯೂ ಆದ ಸಾಹಿತಿ ‘ರೆಸೊನೆನ್ಸ್’ ಸಿದ್ಧಾಂತ ಕುರಿತು
ಚಿಂತನೆ ನಡೆಸಿದ. ಆತ್ಮ ಎಂಬುದು ಇಲ್ಲೆಲ್ಲೋ ಹತ್ತಿರದಿಂದ ಮಾತಾಡುತ್ತಿದೆ ಎನಿಸಿದರೂ
ಅರ್ಥವಾಗದ ವಿಚಿತ್ರ. ಕಣ್ಣು ನಂಬಲಾರದಂಥ ಸತ್ಯ !
‘ಮತ್ತೇಕೆ ನಡುಗುತ್ತಿರುವೆ ಸಾಹಿತಿ. ನಾನು ಬಾದಾಮಿಯ ಆತ್ಮ ಎಂದು ಆಗಲೇ
ಹೇಳಿದೆನಲ್ಲವೆ ? ನನ್ನ ಬಹುದಿನದ ಬಯಕೆ ಈ ರಾತ್ರಿ ಕೈಗೂಡುವ ಸಮಯ ಬಂದಿದೆ.
ಹೇಗೂ ನಿನಗೀಗ ನಿದ್ದೆ ಬರುವುದಿಲ್ಲವೆಂದು ನನಗೆ ಗೊತ್ತು. ನಾನು ನಿನಗೊಂದು ಕತೆ
ಹೇಳುತ್ತೇನೆ. ಅದು ನನ್ನ ಕತೆಯು ಕೂಡಾ. ಅದ್ಯಾವುದೋ ಪತ್ರಿಕೆಗೊಂದು ಕತೆಯೋ,
ರೂಪಕವೋ ಕಳಿಸಬೇಕೆಂದುಕೊಂಡಿರುವೆಯಲ್ಲಾ, ನನ್ನ ಕತೆಯನ್ನೇ ಕಳಿಸು’.
‘ಈ ರಾತ್ರಿಯೆಲ್ಲ ನಿನ್ನ ಕತೆಯೇ ಹಿಡಿದರೆ ನಾನು ನಿದ್ರಿಸುವುದು ಹೇಗೆ ?
ಜೊತೆಗೆ ನೀನಂದುಕೊಂಡಂತೆ ನಾನು ದೊಡ್ಡ ಸಾಹಿತಿಯೇನೂ ಅಲ್ಲ. ಹೋಗು, ಬೇರೆ
ಯಾರ ತಲೆಯನ್ನಾದರೂ ತಿನ್ನು’.
ಸಾಹಿತಿ ಭಯದಿಂದಲೋ ಏನೋ, ಜಾರಿಕೊಳ್ಳಲೆಣಿಸಿದ.
ಆತ್ಮವು ಸಣ್ಣದಾಗಿ ನಗುತ್ತ ‘ನನ್ನ ಬಳಿಯೇ ಬುರುಡೆ ಬಿಡುತ್ತೀಯಲ್ಲಾ ಸಾಹಿತೀ?
ನಾನು ನಿನ್ನನ್ನು ಮೂರು ತಿಂಗಳಿನಿಂದ ಚೆನ್ನಾಗಿ ಬಲ್ಲೆ. ‘ಚಿತ್ರಾಂಗದ’ ಎಂಬ ಹೆಸರಿನಿಂದ
ಆಕಾಶ ಬುಟ್ಟಿ ಮತ್ತು ಏಣಿ / 54 ಆಕಾಶ ಬುಟ್ಟಿ ಮತ್ತು ಏಣಿ / 55
ನೀನು ಅದೆಷ್ಟೋ ಕತೆ-ಕವನಗಳನ್ನು, ವಿಜ್ಞಾನ ಲೇಖನಗಳನ್ನು ಬರೆದಿರುವುದು ನನಗೆ
ತಿಳಿಯದೇ? ಪರಿಸರದ ಬಗ್ಗೆ ಇತರರಿಗಿಂತ ಹೆಚ್ಚು ಕಾಳಜಿ ಮತ್ತು ಜ್ಞಾನ ಇರುವ ನೀನಷ್ಟೆ
ನನ್ನ ಆತ್ಮಕತೆಯನ್ನು ಬರೆಯಲು ಸೂಕ್ತ ವ್ಯಕ್ತಿ. ಸುಮ್ಮನೆ ನಾನು ಹೇಳಿದಂತೆ ಮಾಡು.
ಇಲ್ಲವಾದರೆ ಮುಂದೆ ಪ್ರತಿ ರಾತ್ರಿ ನಿನ್ನನ್ನು ಕಾಡುತ್ತೇನೆ ಜೋಕೆ’ ಎಂದು ಬೆದರಿಕೆಯನ್ನು
ಹಾಕಿತು.
ಕಡಿದು ಹೋಗಿದ್ದ ವಿದ್ಯುತ್ ಮರಳಿತು. ಕೋಣೆಯ ಸ್ವಿಚ್ಚು ಹಾಕೇ ಇದ್ದುದರಿಂದ
ದೀಪ ಬೆಳಗಿತು. ಅನಂತರವೇ ಮಂದವಾಯಿತು. ಸಿಂಗಲ್ ಫೇಸ್ ಆಗಿರಬೇಕೆಂದುಕೊಂಡ.
ಮೇಜಿನ ಅಲುಗಾಟ ನಿಂತಿತ್ತು.
‘ಸರಿ ಆತ್ಮವೇ, ಅದೇನು ಹೇಳಬೇಕೆಂದಿರುವೆಯೋ ಅದೆಲ್ಲವನ್ನೂ ಒಟ್ಟಿಗೆ ಒದರಿ
ಬಿಡು. ಅದೆಲ್ಲವನ್ನೂ ಕ್ರೋಡೀಕರಿಸಿ ಬೆಳಕು ಹರಿದನಂತರ ನನ್ನ ವಿಶಿಷ್ಟ ಶೈಲಿಯಲ್ಲಿ
ಬರೆದುಕೊಳ್ಳುತ್ತೇನೆ’ ಎಂದು ಸಾಹಿತಿ ಪೆನ್ನನ್ನು ಟೊಪ್ಪಿಗೆಯೊಳಕ್ಕೆ ನೂಕಿ ತೆಪ್ಪಗೆ ಕುಳಿತ.
‘ತಲೆಪ್ರತಿಷ್ಠೆ ಬೇಡ ಸಾಹಿತೀ, ಎಲ್ಲವನ್ನೂ ತಲೆಯಲ್ಲಿಟ್ಟುಕೊಳ್ತೇನೆ ಅಂತೀಯಲ್ಲಾ,
ನಿನ್ನ ಮಿದುಳಿಗೆ ಅದೆಷ್ಟು ಗಿಗಾವೈಟ್ ಸ್ಮರಣ ಶಕ್ತಿಯದೆ? ಎಷ್ಟಾದರೂ ನೀನೂ ಒಬ್ಬ
ಹುಲುಮಾನವ. ನಿನ್ನ ಹೆಂಡತಿ ಎರಡೆರಡು ಸಾರಿ ಹೇಳಿದ ದಿನಸಿ ಪಟ್ಟಿಯನ್ನು ಅಂಗಡಿಯ
ಮುಂದೆ ಹೋದಕೂಡಲೇ ಮರೆತು ಬಿಡುವುದನ್ನು ನಾನರಿಯೆನೇ?’
ಛೆ, ಈ ಆತ್ಮವೂ ಹೆಂಡತಿಯಂತೆಯೇ ತನ್ನ ಮರೆವನ್ನು ಕುರಿತು ಗೇಲಿ
ಮಾಡುತ್ತಿದೆಯಲ್ಲಾ – ಎನಿಸಿದರೂ ಅದನ್ನು ಬಾಯಿ ಬಿಡದೆ, ‘ಅಲ್ಲ ಆತ್ಮವೇ, ದೊಡ್ಡ
ಮನುಷ್ಯರು ತಾವು ಬದುಕಿರುವಾಗಲೇ ಆತ್ಮಕತೆಯನ್ನು ಬರೆದೋ ಬರೆಸಿಯೋ ಇಡುತ್ತಾರೆ.
ಬಾದಾಮಿ ಎಂಬ ಹೆಸರಿನ ನೀನು ಅದು ಯಾವಾಗ ಸತ್ತಿರುವೆಯೋ, ಈಗ ನಿನ್ನ ಕತೆಯನ್ನು
ಬರೆಸಲು ಹೊರಟಿರುವೆಯಲ್ಲಾ ! ಇಷ್ಟಕ್ಕೂ ನೀನು ಅದೆಷ್ಟು ಮಂದಿಗೆ ತಿಳಿದಿರುವ ದೊಡ್ಡಮನುಷ್ಯ
ಹೇಳು?’ ಎಂದು ಹಂಗಿಸಿದ. ಕೆಲಕಾಲ ಆತ್ಮವೂ ಮೌನ ತಾಳಿತು.
ಅನಂತರ ಗಂಭೀರವಾಣಿಯಲ್ಲಿ ‘ಸಾಹಿತೀ, ನೀನೇ ಮಹಾಜಾಣ ಎಂದು ಬೀಗಬೇಡ.
ನಿಜ ಹೇಳಬೇಕೆಂದರೆ ಆತ್ಮಕ್ಕೆ ಸಾವೆಂಬುದೇ ಇಲ್ಲ. ದೇಹಕ್ಕಷ್ಟೆ ಹುಟ್ಟು ಸಾವು ಎಂಬುದಿರುವುದು.
ಆತ್ಮಕತೆ ಎಂದೊಡನೆ ಅದನ್ನು ಬದುಕಿರುವ ದೇಹದ ಚರಿತ್ರೆಯೆಂದೇ ಏಕೆ ಅರ್ಥೈಸುತ್ತೀ?’
ಎಂಬ ಮೂಲಪ್ರಶ್ನೆಯನ್ನೆಸೆದಾಗ ಸಾಹಿತಿ ಗಲಿಬಿಲಿಗೊಂಡ. ಹೌದು ಪುನರ್ಜನ್ಮಗಳಲ್ಲಿ
ನಂಬಿಕೆಯಿಡುವ ನಾವು ಆತ್ಮಕ್ಕೆ ಸಾವಿಲ್ಲವೆಂಬ ಸತ್ಯವನ್ನು ಮರೆತೇ ಬಿಡುತ್ತೇವಲ್ಲಾ !
ಬದುಕಿನ ಚಿತ್ರಣವೆಂದರೆ ಅದು ಜೀವನ ಚರಿತ್ರೆ ತಾನೇ? ಆತ್ಮ ಎಂಬುದು ನಿರಂತರವಲ್ಲವೆ?
ಚರ್ಚೆಗೆ ಸಮಯ-ಸಂಯಮ ಎರಡೂ ಇಲ್ಲವೆಂಬುದನ್ನು ಮನಗಂಡ ಅವನು
ಆತ್ಮವೆಂಬ ಬಾಸ್ಗೆ ಲಿಪಿಕಾರನಾದ.
‘ಬಾಸ್’ ಈಗ ಹೇಳತೊಡಗಿತು.
‘ದಕ್ಷಿಣ ಏಷಿಯಾದಲ್ಲಿಯೇ ಅತಿ ಕ್ಷಿಪ್ರಗತಿಯಿಂದ ಬೆಳೆಯುತ್ತಿರುವ ಈ ಮಹಾನಗರದ
ದಕ್ಷಿಣ ಭಾಗಕ್ಕಿರುವ ಒಂದು ಆಧುನಿಕ ಬಡಾವಣೆ. ಅದರ ಮಧ್ಯಭಾಗದಲ್ಲಿ ವಿಶ್ವಮಾನವ
ರಸ್ತೆಯು ಹಾದು ಹೋಗುತ್ತದೆಯಲ್ಲವೇ, ಅದರ ಪಶ್ಚಿಮ ಬದಿಗೆ ಹೊಂದಿಕೊಂಡಂತೆ
ಇರುವ ಮನೆಯೊಂದರಲ್ಲಿ, ಅಂದರೆ ಆ ಮನೆಯಂಗಳದಲ್ಲಿ ಇಪ್ಪತ್ತು ವರ್ಷಗಳ ಹಿಂದೆ
ಹುಟ್ಟಿದೆ. ಅದೆಷ್ಟು ಸುಖವಾಗಿ ಬೆಳೆದೆ ಎಂದರೆ – ಮನೆ ಯಜಮಾನ ನನ್ನ ಮೈಮೇಲೆ
ಒಂದು ಹುಲ್ಲುಕಡ್ಡಿಯೂ ಬೀಳಗೊಡದಂತೆ ನೋಡಿಕೊಂಡ. ವರ್ಷದಿಂದ ವರ್ಷಕ್ಕೆ
ಅದೆಷ್ಟು ಬೆಳೆದೆನೆಂದರೆ ಮೂರು ಕಿಲೋಮೀಟರ್ ಉದ್ದದ ಈ ರಸ್ತೆಯ ಜನ ನಾನು ಹುಟ್ಟಿ
ಬೆಳೆದ ಮನೆಯನ್ನು ಗುರ್ತಿಸುತ್ತಿದ್ದುದು, ಈಗಲೂ ಗುರ್ತಿಸುತ್ತಿರುವುದು ನನ್ನ ಹೆಸರಿನಿಂದಲೇ
ಅಂದರೆ ನೀನು ಅಚ್ಚರಿ ಪಡುತ್ತೀಯಲ್ಲವೆ?’
‘ಖಂಡಿತವಾಗಿಯೂ, ಮುಂದೆ?’
‘ನೀನು ಗೋವಿನ ಕತೆ, ಗೋವಿನ ಹಾಡು ಇವುಗಳನ್ನು ಕೇಳಿದ್ದೀಯೆ. ಅಂತಹ
ಪದ್ಯರೂಪದಲ್ಲಿಯೇ ನನ್ನ ಕಥೆಯನ್ನೂ ಬರೆಸಿ, ಮಾನವರ ಅಲ್ಪತನವನ್ನು ನೀವಾಳಿಸಬೇಕೆಂದು
ಬಯಸಿದ್ದೆ. ಆದರೆ ‘ಪದ್ಯಂ ವಧ್ಯಂ, ಗದ್ಯಂ ಹೃದ್ಯಂ’ ಎಂಬ ಕವಿ ಮುದ್ದಣನ ವಾಣಿ
ನೆನಪಾಯಿತು. ಜೊತೆಗೆ ಕವಿತಾ ರಚನೆಯಲ್ಲಿ ನೀನಿನ್ನೂ ಪಳಗಬೇಕೆನ್ನುವ ಕಟು ಸತ್ಯ
ನಿನಗೂ ಅರ್ಥವಾಗಿರಬೇಕಲ್ಲವೆ !’.
ಸಾಹಿತಿಯ ಅಭಿಮಾನ ಕೆರಳಿತು. ‘ಈಗ ಸುಮ್ಮನೆ ನಿನ್ನ ಆತ್ಮಕತೆ ಹೇಳ್ತೀಯೋ,
ಇಲ್ಲ ಪೆನ್ ಕೆಳಗಿಡಲೋ?’ ಎಂದು ಸಣ್ಣ ಬೆದರಿಕೆ ಹಾಕಿದಾಗ ಆತ್ಮವು ಅಡ್ಡದಾರಿ ಬಿಟ್ಟು
ಮುಖ್ಯ ರಸ್ತೆಗೆ ಬಂತು.
‘ಓ ಸಾರಿ ಸಾಹಿತೀ, ಮುಂದೆ ಕೇಳು. ನಾನು ಹುಟ್ಟಿಬೆಳೆದ ಮನೆಗೆ ‘ಪ್ರಕೃತಿ’ಯೆಂಬ
ಮುದ್ದಾದ ಹೆಸರು. ಮನೆಯ ಯಜಮಾನನದೂ ನಿನ್ನಂಥದ್ದೇ ಕವಿ ಹೃದಯ. ರಾಜ್ಯ
ಸರ್ಕಾರದ ತೋಟಗಾರಿಕೆ ಇಲಾಖೆಯಲ್ಲಿ ಒಬ್ಬ ಅಧಿಕಾರಿ ಆತ. ಐದಂಕಿಯ ಸಂಬಳಿಗನಾದರೂ
ನಿಗರ್ವಿ. ಆತನ ಸಹಧರ್ಮಿಣಿಯು ಕೂಡಾ ಅಷ್ಟೆ. ತರು-ಲತೆಗಳನ್ನು ಮಕ್ಕಳಂತೆಯೇ
ಪ್ರೀತಿಸುವ ಮಮತಾಮಯಿ. ಮನೆಯಂಗಳದಲ್ಲಿ ಮಲ್ಲಿಗೆ, ಗುಲಾಬಿ, ಗಂಧ ಬಟ್ಟಲು,
ಡೇರೆ-ಗಳೆಲ್ಲ ನಳನಳಿಸುತ್ತಿರಲು ಆಕೆಯ ಆರೈಕೆಯೇ ಕಾರಣ. ಎಷ್ಟಾದರೂ ಮಲೆನಾಡಿನ
ಅಂಚಿನಿಂದ ಬಂದವಳಲ್ಲವೇ ಆಕೆ ! ಆಕೆಯ ತೌರೂರಿನಿಂದ ಮುಂದೆ ಮುಂದೆ
ಹೋದಂತೆ ಪ್ರಕೃತಿಯ ರಮ್ಯ ಸೃಷ್ಟಿಯೆನಿಸುವ ಚಾರ್ಮುಡಿ ಘಾಟ್ ಸಿಗುತ್ತದೆಯಲ್ಲವೆ?
ಆ ಅಪ್ಪಾಲೆ-ತಿಪ್ಪಾಲೆ ಆಡಿಸುವ ಬಸ್ಸು ಪ್ರಯಾಣದುದ್ದಕ್ಕೂ ಪ್ರಯಾಣಿಕರ ಕಣ್ಣಿಗೆ ಹಬ್ಬ
ಮಾಡುತ್ತದಲ್ಲ, ಆ ಹಸಿರುಕಾಡು, ಅಲ್ಲೊಂದು ಇಳಿಜಾರಿನ ತಾಣದಲ್ಲೇ ನನ್ನ ಅಪ್ಪ, ಆತನ
ಸೋದರರು, ಅಪ್ಪ-ತಾತಂದಿರು ಅವರೆಲ್ಲ ಬೆಳೆದು ಬದುಕಿದ್ದು. ನನ್ನಪ್ಪ ತನ್ನ ಸಾವಿರಾರು
ಸೋದರರೊಡನೆ ಲಾರಿಯೇರಿಕೊಂಡು ಬಂದು ಸಕಲೇಶಪುರದ ಒಂದು ಗೋದಾಮಿನಲ್ಲಿ
ಕುಳಿತು ಬಣ್ಣ ಬದಲಿಸಿ ರಸ್ತೆ ಬದಿಯಲ್ಲಿ ಬಿಕರಿಗಿಡಲ್ಪಟ್ಟರಂತೆ! ‘ಹೂಂ, ನಮ್ಮ ಮನೆತನವಷ್ಟೇ
ಏಕೆ, ಈ ಸಂತತಿಯವರದೆಲ್ಲ ಇದೇ ಕಥೆ ..’
ಆಕಾಶ ಬುಟ್ಟಿ ಮತ್ತು ಏಣಿ / 56 ಆಕಾಶ ಬುಟ್ಟಿ ಮತ್ತು ಏಣಿ / 57
‘.. ನನ್ನ ಮನೆ ಯಜಮಾನನ ಹೆಸರನ್ನೇ ಹೇಳಲಿಲ್ಲವಲ್ಲಾ, ಬೇಕಾದರೆ ಕುಸುಮಾಕರ
ಅಂತಿಟ್ಕೋ. ಆತ ತನ್ನ ಮಾವನೂರಿಗೆ ಹೋಗಿ ಅಲ್ಲಿಂದ ಹಿಂದಿರುಗುವಾಗ ನನ್ನಪ್ಪನೊಂದಿಗೆ
ಹತ್ತಾರು ಸೋದರರನ್ನು ಖರೀದಿಸಿ ತಂದ. ಮನೆಯಲ್ಲಿ ಅವರನ್ನೆಲ್ಲ ಖಂಡ ತುಂಡ
ಮಾಡಿ ಮನೆ ಮಂದಿ ಹಂಚಿಕೊಂಡು ತಿಂದು ಅಸ್ತಿಗಳನ್ನು ಹೊರಗೆಸೆದುಬಿಟ್ಟರು. ನಿಮ್ಮ
ಭಾಷೆಯಲ್ಲಿ ಓಟೆ, ಗೊರಟೆ ಅಂತ ಕರೆಯುತ್ತೀರಲ್ಲಾ, ಅದನ್ನೇ ನಾನು ಅಸ್ತಿ ಅಂತ
ಹೇಳಿದ್ದು. ಅಸ್ತಿಯಿಂದ ನಿಮಗೆ ಸಂತಾನವಾಗುವುದಿಲ್ಲ. ಆದರೆ ನಮ್ಮ ವಂಶಾಭಿವೃದ್ಧಿಯಂತೂ
ಅದರಿಂದಲೇ. ನಮ್ಮ ಜನನಿ ಭೂಮಾತೆ. ಆಕೆಯ ಗರ್ಭದ ಮಣ್ಣು ವಾಸನೆ, ಹೀರುವ
ನೀರು, ಅಗ್ಗದ ಆಹಾರಗಳನ್ನು ಸೇವಿಸಿಯೇ ನಮ್ಮ ಆಕಾರ ರೂಪುಗೊಂಡು ಭ್ರೂಣವೊಡೆದು
ಮೇಲೆ ಬರುವುದು. ಅಂದರೆ ನಿಜವಾದ ಮಣ್ಣಿನ ಮಕ್ಕಳು ನಾವು’.
‘ಹೀಗೆ ಒಟ್ಟಿಗೆ ಜನ್ಮ ತಾಳಿದ ಸೋದರರ ಪೈಕಿ ನಾನೊಬ್ಬನೇ ಬದುಕುಳಿದ
ಅದೃಷ್ಟಶಾಲಿ. ನನಗೆ ಅಂಗಳದ ಆಶ್ರಯ ದೊರೆತರೆ, ಅವರು ಹೊರಗೆ ಬಿದ್ದು ಅನಾಥರಾದರು.
ಗೇಣುದ್ದ ಬೆಳೆಯುವುದರಲ್ಲಿ ಖಾಕಿ ಬಟ್ಟೆಯ ಜಾಡಮಾಲಿಗಳು ಅವರ ಗೋಣು ಮುರಿದು
ಕಸದ ಡಬ್ಬಕ್ಕೆ ತುಂಬಿದರು. ನನಗಂತೂ ತುಂಬ ಸಂಕಟವಾಯಿತು. ಏಳು ಶಿಶುಗಳನ್ನೂ
ಕೊಂದ ದುಷ್ಟ ಕಂಸನಿಂದ ಬಾಲಕೃಷ್ಣ ಪಾರಾದಂತೆ, ಆ ಮನೆಯ ಅಂಗಳವೆಂಬ ಗೋಕುಲದಲ್ಲಿ
ನೆಮ್ಮದಿಯ ನಿಟ್ಟುಸಿರುಬಿಟ್ಟೆ’.
‘.. ನಾನಾಗ ಆಳೆತ್ತರ – ಅಂದರೆ ಮನೆಯ ಯಜಮಾನನಿಗಿಂತಲೂ ಎತ್ತರವಾಗಿ
ಬೆಳೆದಾಗ – ಚತುರ ಕಲಾವಿದನೊಬ್ಬನ ವರ್ಣಮಯ ಚಿತ್ರದಂತೆ ಕಾಣತೊಡಗಿದ್ದೆ. ನಿಮ್ಮಲ್ಲಿ
ಮಗು ಹುಟ್ಟಿದ ಹನ್ನೊಂದನೆ ದಿನ, ಇಲ್ಲವೆ ಮೂರನೆ ತಿಂಗಳಲ್ಲೋ – ಐದನೇ ತಿಂಗಳಲ್ಲೋ
ಅದಕ್ಕೊಂದು ಹೆಸರಿಡುತ್ತೀರಿ ಅಲ್ಲವೆ? ನಿಮಗೆ ಹೆಸರು ಮುಖ್ಯ. ಆದರೆ ನಮ್ಮಲ್ಲಿ ಅದಿಲ್ಲ.
ನಾವೇನಿದ್ದರೂ ನಮ್ಮ ಫಲದಿಂದಷ್ಟೆ ಹೆಸರಿಡಿಸಿಕೊಳ್ಳುತ್ತೇವೆ, ಅದೂ ನಿಮ್ಮಿಂದಲೇ. ರೂಪ,
ಆಕಾರ, ಗುಣ, ಬಣ್ಣ ಇವುಗಳಿಗೆ ಏನೇನೂ ತಾಳೆಯಾಗದ ನಿಮ್ಮಲ್ಲಿನ ಅನೇಕ ಹೆಸರುಗಳನ್ನು
ಕೇಳಿದಾಗ ನನಗೆ ನಗು ಬರುತ್ತದೆ.
ಮುಂದೆ, ನಾನು ಮನೆಯೆತ್ತರವನ್ನೂ ಮೀರಿದಾಗ, ಆ ಮನೆಯ ಮಕ್ಕಳಿಗೆ
ಅದೆಷ್ಟು ಹಿಗ್ಗು, ಅಚ್ಚರಿ, ಸಂಭ್ರಮ ! ಹನ್ನೆರಡರ ಹುಡುಗ, ಒಂಬತ್ತರ ಹುಡುಗಿ, ಜೊತೆಗೆ
ನೆರೆಹೊರೆಯ ಮಕ್ಕಳು ಪುಟ್ಟ ಪುಟ್ಟ ಮಂಗಗಳಂತೆ ನನ್ನ ಭುಜ, ಸೊಂಟದ ಮೇಲೆಲ್ಲ ಹತ್ತಿ-
ಜಿಗಿದು ಮಾಡುವಾಗ ನನ್ನ ಮೈಯ ನೋವೆಲ್ಲ ಮಾಯವಾಗಿಬಿಡುವುದು. ಬಾಲ
ರಾಮಾಯಣ, ಕೃಷ್ಣನ ಕತೆ, ಫ್ಯಾಂಟಮ್ಗಳನ್ನು ಓದುತ್ತಿದ್ದುದೂ ಅಲ್ಲಿಯೇ ! ಒಮ್ಮೊಮ್ಮೆ
ಅಲ್ಲಿಯೇ ತಿಂಡಿ ಡಬ್ಬಿಗಳನ್ನು ಖಾಲಿ ಮಾಡುತ್ತಿದ್ದುದೂ ಉಂಟು. ಬಲಿತ ಹಸಿರೆಲೆಯನ್ನು
ಸುತ್ತಿ ಪೀಪಿಯಂತೆ ಊದುತ್ತಿದ್ದರು. ಒಂದೇ ಎರಡೇ ಅವರ ವಿನೋದ ಹಾವಳಿಗಳು !
ಅವೆಲ್ಲವನ್ನೂ ಅನುಭವಿಸುತ್ತ ಹಿಗ್ಗಿನ ಮುಗಿಲು ಮುಟ್ಟುತ್ತಿದ್ದೆ”.
‘ಅಂದರೆ ನೀನೊಂದು ಮಾವಿನ ಮರದ ಆತ್ಮವೇ?’ ಲೇಖನಿ ಕೆಳಗಿಟ್ಟು ಸಾಹಿತಿ
ಚಿಕಿತನಾಗಿ ಪ್ರಶ್ನಿಸಿದ.
‘ಅನುಮಾನವೇಕೆ ಸಾಹಿತೀ, ಬಾದಾಮಿ ಅಂದ ಕೂಡಲೇ ನಿನಗೆ ಅರ್ಥವಾಗಿರಬೇಕು
ಅಂದುಕೊಂಡಿದ್ದೆ. ನಾವು ‘ಮರ’ಗಳು ನಿಜ, ನೀವು ಮಾತ್ರ ‘ಅಮರರೇ’ ಹಾಗಾದರೆ?
ಒಂದಲ್ಲ ಒಂದು ದಿನ ಸಾಯುವವರೇ ಎಲ್ಲರೂ, ಆ ಚರ್ಚೆಯೆಲ್ಲ ಈಗ ಬೇಡ ಬಿಡು.
ಈಗ ಸುಮ್ಮನೆ ಲೇಖನಿಯನ್ನು ಕೈಗೆತ್ತಿಕೋ’
‘ಆಯ್ತು ಮಹಾಶಯ, ಮುಂದುವರಿಸು’
‘ಆಗ ನನ್ನ ವಯಸ್ಸು ಏಳು ವರ್ಷವಿದ್ದೀತು. ವಸಂತನು ಚೈತ್ರ-ವೈಶಾಖರೆಂಬ
ಕಲಾವಿದರಿಂದ ನನ್ನನ್ನು ಸಿಂಗರಿಸಿದ್ದ. ಆವರೆಗೆ ನನಗೆ ಹಳದಿ-ಹಸಿರಿನ ಶೃಂಗಾರದಲ್ಲಿ
ಮೆರೆಸಿದ್ದ. ಈಗ ನನ್ನ ಮಡಿಲಿನಿಂದ ಎಂಥದೋ ಕಂಪು. ಕೋಗಿಲೆಗಳು ಹಾರಿ ಹಾರಿ
ಬಂದು ನನ್ನ ಪ್ರಾಯವನ್ನು ಕುರಿತು ಹಾಡತೊಡಗಿದವು. ಕಂಪಿನ ಮೂಲ ಹಿಡಿದು
ರೕಂಕರಿಸಿ ಮುತ್ತಿಕ್ಕುವ ದುಂಬಿಗಳನ್ನು ನೆನೆದರೇ ದಿಗಿಲಾಗುತ್ತದೆ ! ಅವೆಲ್ಲ ನನ್ನ ಗಲ್ಲಕ್ಕೆ,
ಕೆನ್ನೆಗೆ ಮುತ್ತಿಕ್ಕಿದವು. ನನ್ನ ಕಂಠವೂ ಹೊಸ ರಾಗಕ್ಕೆ ದನಿಗೂಡಿಸಿತು. ಹೂಗಳಿಂದೊಸರಿದ
ಮಕರಂದ ಮಧುಪರ್ಕವಾಗಿ, ನೆಲಕ್ಕೂ ಒಸರಿ ನನ್ನ ತಾಯಿಗೆ ಸಾರ್ಥಕತೆ ತಂದಿತು.
ದಾರಿಹೋಕರ ಕಣ್ಣಲ್ಲಿ ನಾನೊಂದು ಸಿಂಗರಿಸಿದ ಹೆಣ್ಣು ! ನನಗೇ ಲಜ್ಜೆಯಾಗತೊಡಗಿತು.
ನಾನು ಗಂಡೋ – ಹೆಣ್ಣೋ ಎಂದು ನನಗಿಂತ ಕೆಳಗಿದ್ದ ಸಂಗಾತಿಗಳನ್ನು ಕೇಳಿದೆ.
ಮಲ್ಲಿಗೆ, ಗುಲಾಬಿ, ಗಂಧ ಬಟ್ಟಲು, ತುಳಸಿ ಎಲ್ಲರದೂ ಒಂದೇ ಉತ್ತರ. ಸಾಹಿತಿಗಳ
ದೃಷ್ಟಿಯಲ್ಲಿ ನಾವಂತೂ ಹೆಣ್ಣುಗಳು. ನೀನಾದರೋ ವೃಕ್ಷರಾಜ ! ಅಂದರೆ ಗಂಡೇ ತಾನೇ
!’ ಹಾಗಾದರೆ ನನ್ನ ಮೈಯ ಹೊಸ ಸಿಂಗಾರ, ಗಂಡು ತೊಟ್ಟ ಆಭರಣಗಳಷ್ಟೆ ಎಂದು
ಹಿಗ್ಗಿದೆ. ನಾನು ತೊಟ್ಟಿದ್ದ ಎಷ್ಟೋ ಮುತ್ತುಗಳು ಕಟ್ಟಿರುವೆಗಳ, ದುಂಬಿಗಳ ದಾಳಿಗೆ ಸಿಕ್ಕಿ
ನನ್ನ ತಾಯ ಪಾದ ಸೇರಿದವು. ಉಳಿದ ಮಿಡಿಗಳು ಹಿಡಿಯಷ್ಟಾದವು. ಮನೆಯವರು
ನನಗೊಂದು ಹೆಸರನ್ನಿಡಲು ಆಗಲೂ ತುಂಬಾ ತಲೆಕೆಡಿಸಿಕೊಂಡರು. ಅದೂ ಒಂದು
ತಮಾಷೆಯೇ.. !’
‘.. ಗ್ರಾಮೀಣ ಬಂಧುವೊಬ್ಬ ಇಡಿಗಾಯಿಯ ಮೈಚಿವುಟಿ, ಅಲ್ಲಿಂದ ಹೊಮ್ಮಿದ
ರಸವನ್ನು ಮೂಸುತ್ತ – ಬ್ರಹ್ಮಾನಂದ ಪಡೆದವನಂತೆ ಕಣ್ಣರಳಿಸಿ ‘ಇದು ಜೀರಿಗೆ ಕಾಯಿ,
ಅನುಮಾನವೇ ಇಲ್ಲ’ ಅಂತ ಫರ್ಮಾನು ನೀಡಿದ. ನಾನಾಗ ‘ನಿನಗಿನ್ನೂ ಅನುಭವ
ಸಾಲದು’ ಅಂದುಕೊಂಡೆ. ಇನ್ನೊಬ್ಬಾತನಂತೂ ಸಸ್ಯಶಾಸ್ತ್ರದ ಸಂಶೋಧಕನಂತೆ ಮಿಡಿಯನ್ನು
ಚೂರು ಚೂರು ಮಾಡಿ ಬಾಯಲ್ಲಿ ಅಗಿದು ತಿಂದು ನಂತರ ನೀರಿನಿಂದ ಬಾಯಿ ಮುಕ್ಕಳಿಸುವಾಗ
ಬಂದ ಸ್ವಾದದಿಂದ ‘ನೀಲಂ ಕಾಯಿ’ ಎಂದು ಪ್ರಮಾಣೀಕರಿಸಿದ. ಆಗಲೂ ನಾನು ನಕ್ಕಿದ್ದೆ.
ಅದಕ್ಕೇ ನಾನು ಹೇಳುವುದು ನಮಗೆ ಹೆಸರಿಡುವುದು ಅಷ್ಟು ಸುಲಭದ ಕೆಲಸವಲ್ಲ ಎಂದು’.
‘.. ಇಂತಹ ಪ್ರಯೋಗ, ಧಾಳಿಗಳಿಗೆ ಒಳಗಾಗಿಯೂ ಬದುಕುಳಿದವು ಐವತ್ತೋ –
ಅರವತ್ತೋ ಕಂದಮ್ಮಗಳಿದ್ದಾವು. ಮನೆಯವರ ಉಪ್ಪಿನಕಾಯಿ ಚಪಲಕ್ಕೂ ಒಂದಿಷ್ಟು
ಆಕಾಶ ಬುಟ್ಟಿ ಮತ್ತು ಏಣಿ / 58 ಆಕಾಶ ಬುಟ್ಟಿ ಮತ್ತು ಏಣಿ / 59
ಬಲಿಯಾದವು ಅನ್ನು. ದಾರಿಹೋಕರ ಬಾಯಲ್ಲಿ ನೀರೂರಿದರೂ ಸಹ, ಮನೆಯವರ
ಹೆಚ್ಚಿನ ನಿಗಾದಿಂದ ಅವು ಉಳಿದುಕೊಂಡವು. ನೀರೊಡೆದ ನಾಲಗೆಗಳು ನಿರಾಸೆಗೊಂಡವು.
ನನ್ನ ಇಡೀ ಶರೀರವು ಮನೆಯ ಪೌಳಿಯೊಳಗೇ ಅಡಕವಾಗಿದ್ದರಿಂದ ಪುಂಡು ಹುಡುಗರ
ಕಲ್ಲೆಸೆತ, ಬೆಸ್ಕಾಂ ಪಡೆಯ ಮಚ್ಚೇಟು-ಇವುಗಳಿಂದ ಪಾರಾಗಿ ನಿಶ್ಚಿಂತೆಯಾಗಿದ್ದೆ.’
‘..ಮಕ್ಕಳು ಹರೆಯಕ್ಕೆ ಬಂದಾಗ ಸಂತಸ, ಸಂಭ್ರಮಗಳಿರುವಂತೆ ಒಂದಿಷ್ಟು ಸಂಕಟಗಳು
ಬಂದೊದಗುವುದು ಸಹಜವೇ. ಇಡಿಗಾಯಿಗಳ ಬಣ್ಣ, ವಾಸನೆಗಳಲ್ಲಿನ ಬದಲಾವಣೆಯನ್ನು
ಕಂಡ ‘ಅಳಿಲು ವೈದ್ಯರು’ ಬೈಯಾಪ್ಸಿ ಮಾಡಲು, ನನ್ನ ಮೈ ಮೇಲೆಲ್ಲಾ ನೆಗೆದಾಡುತ್ತ,
ಕಾಯಿಗಳನ್ನು ಕಚ್ಚಿ ‘ಸ್ಯಾಂಪಲ್’ ತೆಗೆದಾಗಲಷ್ಟೆ ಮನೆಯವರಿಗೆ ಎಚ್ಚರಿಕೆಯ ಗಂಟೆ !
‘ಕುಸುಮಾಕರ’ ಕಾರಿನಲ್ಲಿ ಹೋಗಿ ಬಂದು ಹೊರೆ ಭತ್ತದ ಹುಲ್ಲನ್ನು ಖರೀದಿಸಿ ತಂದ.
ನನ್ನ ಬಣ್ಣ ಬಣ್ಣದ ಸಂತಾನವನ್ನೆಲ್ಲ ಕಿತ್ತು ಹುಲ್ಲಿನ ಮಡಿಲಲ್ಲಿ ಅಡಗಿಸಿಬಿಟ್ಟ. ಅಟ್ಟದಲ್ಲುಳಿದ
ಸಂತಾನ ವಾರದಲ್ಲಿ ಕೆಂಪು ಬಣ್ಣಕ್ಕೆ ತಿರುಗಿದ್ದಷ್ಟೆ ಅಲ್ಲ, ಮನೆಯ ಮೂಗುಗಳಿಗೆಲ್ಲ ಘಮ್ಮೆಂಬ
ಕಂಪನ್ನು ಹರಿಸತೊಡಗಿತು. ಯಜಮಾನ ಅಟ್ಟವನ್ನೇರಿ ಹಣ್ಣಾದುವನ್ನೆಲ್ಲ ಆರಿಸಿ ಆರಿಸಿ
ತೆಗೆದು ಕೆಳಗಿರಿಸಿದ.
‘ಸಾಹಿತೀ, ಈಗ ಹೇಳು, ನಿನ್ನ ನಾಲಗೆಯಲ್ಲೂ ರುಚಿಯ ಚಪಲ ಹತ್ತಿರಬಹುದು
ಅಲ್ಲವೇ? ಮೊದಲು ಮನೆಯವರು, ಅನಂತರ ಅವರ ಬಂಧು-ಮಿತ್ರರು. ಕಚ್ಚಿಯೋ,
ಹೆಚ್ಚಿಯೋ ರುಚಿ ನೋಡಿದ ಮೇಲಷ್ಟೆ ನನಗೆ ‘ಬಾದಾಮಿ’ಯೆಂಬ ಹೆಸರು ಶಾಶ್ವತವಾಯಿತು.
ನೀವು ಮಗು ಹುಟ್ಟಿದ ಮೇಲಷ್ಟೆ ಸಿಹಿ ಹಂಚುತ್ತೀರಿ. ನಮ್ಮ ಹಣೆ ಬರಹವೆಂದರೆ –
ನಿಮ್ಮೆಲ್ಲರ ನಾಲಗೆಯನ್ನು ಸಿಹಿಮಾಡಿದ ಅನಂತರವೇ ಹೆಸರಿಡಿಸಿಕೊಳ್ಳುವುದು ! ನನ್ನ
ಹೆಸರಿನ ಬಗ್ಗೆ ಕೆಲವರಿಗಿನ್ನೂ ಅನುಮಾನವಿದೆಯಂತೆ. ‘ಇದರ ಚರ್ಮ (ಸಿಪ್ಪೆ)
ಮಲಗೋವಾದರಂತೆ ದಪ್ಪ. ಒಳಗಿನ ರುಚಿಯೇನೋ ಬಾದಾಮಿ. ಅಂದರೆ ಇದೆಲ್ಲೋ
ಕ್ರಾಸ್ ಬ್ರೀಡ್ ತಳಿ’ ಅಂತ ಆಡಿಕೊಳ್ಳುತ್ತಾರೆ. ನೋಡಿದೆಯಾ, ನಿಮ್ಮವರ ಆಚಾರವಿಲ್ಲದ
ನಾಲಗೆಯನ್ನು? ನನ್ನ ಮೈ ಬಿಸಿಯಾಗುತ್ತದೆ. ಪಶ್ಚಿಮ ಘಟ್ಟದ ಪವಿತ್ರ ವಾತಾವರಣದಲ್ಲಿ
ಹುಟ್ಟಿ ಬೆಳೆದು ಬಂದ ನಮ್ಮ ವಂಶಕ್ಕೆ ಇಂತಹ ಕಳಂಕವೇ? ನಿಜಕ್ಕೂ ಅಂತಹ ಕಂತ್ರಿ ಬುದ್ಧಿ
ನಿಮ್ಮ ಮಂದಿಗೆ’.
“ನಿಜಕ್ಕೂ ಹೇಳುತ್ತಿದ್ದೇನೆ – ನಾನು ಬಾದಾಮಿಯೇ. ಮನೆಯವರಿಗೆ ಹಿಗ್ಗೋ
ಹಿಗ್ಗು. ಆ ಹಿಗ್ಗಿನಲ್ಲೇ ಕೊಂಚ ಮೈಮರೆತು ನಾನು ಅಂಗಳದ ಹೊರಕ್ಕೂಮೈಚಾಚಿದೆ.
ಮತ್ತೊಂದು ವಸಂತ, ಮತ್ತೆ ನನ್ನ ಮೈಯೆಲ್ಲಾ ಸಿಂಗಾರ, ಒಡಲೆಲ್ಲ ‘ಹಸಿರು – ಬಿಳಿ –
ಸ್ಪರ್ಧೆಯಿಂದ ಕಂಗೊಳಿಸಿದೆ. ಹೂವು-ದುಂಬಿ-ಮಧು-ಮಿಡಿ-ಎಲ್ಲದರ ಪುನರಾವರ್ತನೆ.
ಬೆಳವಣಿಗೆಯು ಚೊಚ್ಚಲಿಗಿಂತ ಹತ್ತು ಪಟ್ಟು ಹೆಚ್ಚು. ಕಾಯ್ಗಳ ಭಾರದಿಂದಾಗಿ ರೆಂಬೆ-
ಕೊಂಬೆಗಳು ಉಲ್ಲಾಸದ ಜೋಕಾಲಿಯಾದವು. ಅದೆಷ್ಟು ದಾರಿಹೋಕರ ಆಸೆಬುರುಕ
ಕಣ್ಣುಗಳ ಕೆಟ್ಟದೃಷ್ಟಿ ನನ್ನ ಮೇಲಾಯಿತೋ ..”
ಸಾಹಿತಿಗೆ ಮತ್ತೆ ಕಣ್ಣೆಳೆಯಿತು. ಆತ್ಮ ಹೇಳುತ್ತಿರುವುದೆಲ್ಲಾ ಋುತುಚಕ್ರ ಅನ್ನುತ್ತಾರಲ್ಲ
ಅದರ ಹಾಗೆ. ಇದನ್ನೊಂದು ಕಥೆಯೆಂದು ಜನರೊಪ್ಪುತ್ತಾರೆಯೇ?
ಆತ್ಮಕ್ಕೆ ಇವನ ತೂಕಡಿಕೆ ತಿಳಿದು ಹೋಯಿತು.
‘ಸಾಹಿತೀ, ನೀನು ನಿದ್ದೆ ಹೋಗುತ್ತಿಲ್ಲವಷ್ಟೆ. ನೀನು ಹಿಡಿದಿದ್ದ ಲೇಖನಿಯು ಕೆಳಗೆ
ಬಿದ್ದಿದ್ದೂ ನಿನ್ನರಿವಿಗೆ ಬಂದಂತೆ ಕಾಣಲಿಲ್ಲ’ ಎಂದು ಎಚ್ಚರಿಸಿತು.
‘ನೀನು ಹೀಗೆ ಒಂದೇ ಸಮನೆ ಹೇಳುತ್ತಾ ಹೋದರೆ ನನಗೂ
ಆಯಾಸವಾಗುವುದಿಲ್ಲವೆ? ನನ್ನ ಮನಸ್ಸಿಗೂ-ಕೈಗೂ-ಒಂದಿಷ್ಟು ವಿಶ್ರಾಂತಿ ಬೇಡವೇ?
ತಾಳು ಅರ್ಧಗ್ಲಾಸ್ ಬಿಯರ್ ಹಾಕಿಕೊಂಡು ಬರುತ್ತೇನೆ’ – ಮನವಿ ಮಾಡಿದ ಆತ.
‘ಏನಾದರೂ ಮಾಡಿಕೋ. ಈ ರಾತ್ರಿ ನಿನ್ನನ್ನಂತೂ ಬಿಡುವುದಿಲ್ಲ. ಒಂದು
ಗ್ಲಾಸಲ್ಲದಿದ್ದರೆ ಇಡೀ ಶೀಸೆಯನ್ನು ಖಾಲಿ ಮಾಡು. ಆದರೆ ನನ್ನ ಆತ್ಮಕತೆಯನ್ನಂತೂ
ಪೂರ್ತಿಮಾಡು’.
ಆತ್ಮವೇ ಅನುಮತಿ ಕೊಟ್ಟಮೇಲೆ ಸಾಹಿತಿ ಎದ್ದು ಶೌಚಾಲಯಕ್ಕೆ ಹೋಗಿ ಬಂದ.
ಸಡಗರದಿಂದ ಗ್ಲಾಸಿಗೆ ಮತ್ತೆ ಅರ್ಧದಷ್ಟು ಬಿಯರ್ ಸುರಿದುಕೊಂಡ. ಅಡಿಗೆ
ಕೋಣೆಯಲ್ಲಿರಿಸಿದ್ದ ಇನ್ನೊಂದು ಚಿಪ್ಸ್ ಪಾಕೆಟ್ ಒಡೆದು ಕುಳಿತ. ಬಿಯರ್ನ ರುಚಿ ಈಗ
ಹೆಚ್ಚಿದೆಯನಿಸಿತು. ಆದರೇನಾಶ್ಚರ್ಯ ಬರುತ್ತಿದ್ದ ಜೋಂಪಿನ ಜೋಕಾಲಿಯೂ ನಿಂತು
ಹೋಯಿತು. ಆತ್ಮವು ಪಾನೀಯದಲ್ಲಿ ಸಕ್ಕರೆಯೆನ್ನಾದರೂ ಬೆರೆಸಿಬಿಟ್ಟಿತೇ?
ಅವನು ಮತ್ತೆ ಲೇಖನಿ ಹಿಡಿದ. ಆತ್ಮವು ಮುಂದುವರಿಸಿತು.
“ಮನೆಯ ಯಜಮಾನ ಕುಸುಮಾಕರನಿಗೆ ನನ್ನ ಮೇಲೆ ಅದೆಷ್ಟು ಪ್ರೀತಿಯೆಂದರೆ,
ಮಾಳಿಗೆಯಲ್ಲಿ ಕುರ್ಚಿ ಹಾಕಿ ಕುಳಿತು ನನ್ನ ಕುರಿತು ಕವನ ರಚಿಸತೊಡಗಿದ. ತಾನು
ಎಲ್ಲೆಲ್ಲಿಯೋ ಓದಿದ ಪ್ರಸಿದ್ಧ ಕವಿಗಳ ಸಾಲುಗಳನ್ನೇ ಅಲ್ಲಲ್ಲಿ ಭಟ್ಟಿಯಿಳಿಸಿ ಹೆಣೆದ ಸಾಲುಗಳೆಷ್ಟೋ.
ಬರೆಯುವುದು, ತಿದ್ದುವುದು, ಮತ್ತೆ ಬರೆಯುವುದು – ಹೀಗೆ ಕವನ ಬರೆದು, ಅದಕ್ಕೆ
ತನ್ನದೇ ರಾಗ ಹಾಕಿ ಗುನುಗುನಿಸುತ್ತಿದ್ದುದನ್ನು ಕಂಡು ನನಗೆ ಪುಕ್ಕಟೆ ಮನರಂಜನೆ !”.
“ ಹೂಂ, ಸೀಮೋಲ್ಲಂಘನೆಯ ತಪ್ಪಿಗೆ ಶಿಕ್ಷೆಯೇನೋ ಎಂಬಂತೆ, ಪುಂಡರ
ಧಾಳಿ ನನ್ನ ಮೇಲಾಯಿತು. ಆಕ್ರಮಣಕ್ಕೆ ಸಿಕ್ಕ ಹಲವು ಫಲಗಳು ಹುತಾತ್ಮ ಯೋಧರಂತೆ
ನೆಲಕ್ಕುರುಳಿದವು. ಎತ್ತರದಲ್ಲಿ – ಒತ್ತಾದ ಹಸಿರು ಸೆರಗಿನಲ್ಲಿ ಮರೆಯಾಗಿದ್ದವು ಮಾತ್ರ
ತಪ್ಪಿಸಿಕೊಂಡವು. ಇಷ್ಟಾದರೂ ಆ ಸಾರಿಯ ಫಸಲು ಸಮೃದ್ಧ. ಚೆನ್ನಾಗಿ ಬಲಿತು
ಬಣ್ಣವೊಡೆದವುಗಳು ಏನಿಲ್ಲವೆಂದರೂ ಐನೂರರ ಅಂದಾಜನ್ನು ಮೀರಿದ್ದೇ. ಮನೆಯಾತನ-
ಮನೆಯಾಕೆಯ ಬಂಧುಗಳ ಮೂಲಕ ನನ್ನ ಕೀರ್ತಿ ಬೇರೆ ಜಿಲ್ಲೆಗಳಿಗೂ ಹಬ್ಬಿತು”.
‘ಕುಸುಮಾಕರ’ ಎಂಬ ಹೆಸರಿನ ಹಿಂದೆ ಬಿ.ಎಂಬ ಇನಿಷಿಯಲ್ ಇರುವುದರಿಂದ,
ಆತನ ಹೆಸರಿಗೆ ‘ಬಾದಾಮಿ’ಯೂ ಅಂಟಿತು. ಮನೆಯನ್ನು ‘ಬಾದಾಮಿ ಮನೆ’ಯಂದೇ
ಕರೆಯುವುದಾರಂಭವಾಯ್ತು. ಮನೆ ಗೇಟಿನ ಎಡಭಾಗದಲ್ಲಿ, ಕಾಂಕ್ರಿಟ್ ಕಂಬದ ಮೇಲೆ
ಆಕಾಶ ಬುಟ್ಟಿ ಮತ್ತು ಏಣಿ / 60 ಆಕಾಶ ಬುಟ್ಟಿ ಮತ್ತು ಏಣಿ / 61
ಒಂದಡಿ ಉದ್ದ-ಅರ್ಧ ಅಡಿ ಅಗಲವುಳ್ಳ ಕಪ್ಪನೆಯ ಗ್ರಾನೈಟ್ ಫಲಕದಲ್ಲಿ ‘ಬಾದಾಮಿ
ಹೌಸ್’ ಎಂಬ ಹೆಸರು ಕೊರೆಯಲ್ಪಟ್ಟಾಗ ನನ್ನ ಬದುಕು ಸಾರ್ಥಕವೆನಿಸಿತು. ನನ್ನ
ಹೆಸರಿನಲ್ಲಿ ಬಂದ ಪ್ರಶಸ್ತಿ ಅದು ಎಂದು ಬೀಗಿದೆ.
ಕುಸುಮಾಕರ ನನ್ನನ್ನು ಅದೆಷ್ಟು ಪ್ರೀತಿಸಿದ್ದ ಎಂಬುದಕ್ಕೆ ಇನ್ನೊಂದು ಮೋಜಿನ
ಸಂಗತಿ ಹೇಳುತ್ತೇನೆ ಬರೆದುಕೋ. ‘ಅದೊಂದು ರಾತ್ರಿ ಮನೆಮಂದಿಯ ಊಟವಾದನಂತರ
ಆತ ರಸ್ತೆಯಲ್ಲಿ ಹಾದು ಹೋಗುತ್ತಿರುವ ವಾಹನಗಳನ್ನು ನೋಡುತ್ತ ಗೇಟಿನ ಬಳಿ ನಿಂತಿದ್ದ.
ಬಿಳಿಯ ನಿಲುವಂಗಿ, ತುಸುವೆ ಕಾಣುತ್ತಿದ್ದ ಬಿಳಿಯ ಇಜಾರ ತೊಟ್ಟಿದ್ದ ಮನುಷ್ಯನೊಬ್ಬ
ಇತ್ತಲೇ ಬಂದ. ಜೊತೆಯಲ್ಲಿ ಒಂದು ಬಲಿತ ಮೇಕೆಯನ್ನು ಕುತ್ತಿಗೆ ಹಗ್ಗ ಜಗ್ಗಿ ಎಳೆ ತಂದ.
ಅವನ ಗಮನವೆಲ್ಲ ಸೊಂಪಾಗಿ ನಿಂತ ನನ್ನ ಮೇಲೆಯೇ. ಮೂಕ ಪಶುವಾದರೊ ಅವನ
ಎಳೆದಾಟಕ್ಕೆ ಪ್ರತಿರೋಧವೊಡ್ಡುತ್ತಿತ್ತು, ಶಾಲೆಗೆ ಹೋಗಲು ಹಠ ಮಾಡುತ್ತಿರುವ ಬಾಲಕನಂತೆ.
ಆ ಮನುಷ್ಯ ತಂದಿದ್ದ ಉದ್ದನೆಯ ದೋಟಿಯಿಂದ ಸರಸರನೆ ನನ್ನ ಮೈಮೇಲಿನ ಹಸಿರನ್ನೆಲ್ಲ
ಗೊಂಚಲು ಗೊಂಚಲಾಗಿ ಎಳೆದು ಕೆಡಹಿದ. ಬಿದ್ದ ಹಸಿರನ್ನು ಮೇಕೆಯ ಬಾಯಿಗಿಟ್ಟ.
ಅದು ಖುಷಿಯಿಂದ ಮೆಲ್ಲತೊಡಗಿತು. ಕುಸುಮಾಕರನ ರೋಷವುಕ್ಕಿತು. ಗೇಟು ತೆಗೆದು
ಹೊರಬಂದು ‘ಏನಯ್ಯಾ ದೊಡ್ಡ ಮನುಷ್ಯ, ನಿನ್ನ ಮೇಕೆ ಬಾಯಿಗೆ ಕೊಡೋಕೇನಾ ಈ
ಮರಾನ ಬೆಳೆಸಿರೋದು. ನಡೀತೀಯೋ ಇಲ್ವೋ ಆ ಕಡೆ’ ಎಂದು ಹರಿಹಾಯ್ದ.
ಇಜಾರದವನು ವಿನಯದಿಂದಲೇ ‘ನಾಡಿದ್ದು ರಮ್ಜಾನ್ ಇಲ್ಲಾ, ಅದಕ್ಮುಂಚೆ ಈ ಬೇಟಾ
ಚೆಂದಾಗಿ ತಿಂದು ಖುಷಿ ಪಟ್ಟು ಅಲ್ಲಾ ಪಾದ ಸೇರ್ಕೋತಾನೆ’ ಎಂದ.
.. ಮಾಲೀಕ ಅಷ್ಟಕ್ಕೇ ಸುಮ್ಮನಾಗಲಿಲ್ಲ. ಅದಕ್ಕೆ ಎರಡು ದಿನ ಹೊಟ್ಟೆಗೆ ಹಾಕಿ,
ಮೂರನೇ ದಿನ ಅದನ್ನ ಸಾಯಿಸ್ತೀಯ. ಅದು ಪಾಪ ಅಲ್ವಾ? ನೋಡು ಈಗ ನೀನೀ
ಪಾಪ ಮಾಡೋದ್ರಿಂದ ಮುಂದಿನ ಜನ್ಮದಲ್ಲಿ ನೀನು ಮೇಕೆಯಾಗಿ ಅದು ಮನುಷ್ಯನಾಗಿ
ಹುಟ್ತೀರಿ. ಆಗ ಅದು ನಿನ್ನನ್ನೂ ಹಿಂಗೇ ಕೊಲ್ಲುತ್ತೆ. ತಿಳೀತಾ?” ಎಂದು ಪಾಪ-ಪುಣ್ಯದ
ಬೋಧನೆ ಮಾಡಿದ. ಆ ಮನುಷ್ಯ ಕೇಳಿಯಾನೇ? – ಎಲ್ಲಾರೂ ಒಂದಲ್ಲ ಒಂದಿನ
ಸಾಯೋರೇ ಬಿಡಪ್ಪ, ನಾನು, ನೀನು, ಕಡೆಗೆ ಈ ಮರ ಯಾವ್ದೂ ಶಾಶ್ವತ ಅಲ್ಲ. ಎನ್ನುವುದೇ?
ನನ್ನ ಯಜಮಾನನಿಗೆ ಇನ್ನೂ ರೇಗಿತು. ‘ಈಗ ನೀನು ತೆಪ್ಪಗೆ ಹೋಗ್ತೀಯೋ ಇಲ್ವೋ’
ಅಂತ ದೋಟಿಯನ್ನು ಕಸಿಯಲು ಹೋದಾಗ, ಆ ಇಜಾರದ ಮನುಷ್ಯ ‘ಅರೆ ಚಲ್ ರೆ
ಬೇಟೆ’ ಅಂತ ಮೇಕೆಯನ್ನು ತರುಮಿಕೊಂಡು ಹೊರಟು ಹೋದ.
ನಾನು ಈ ಸಂಗತಿಯಿಂದ ತಿಳಿದ ಅಂಶವೆಂದರೆ – ಮನುಷ್ಯರಿಗೆ ಫಲ
ಸಿಗುವುದಾದರೆ, ಎಲ್ಲವನ್ನೂ ಎಲ್ಲರನ್ನೂ ಪ್ರೀತಿಸುತ್ತಾರೆ. ಈ ಮಹಾನಗರಿಯ ಕತ್ತಲಲ್ಲಿ
ದಿನಕ್ಕೆ ಅದೆಷ್ಟೋ ಮೂಕ ಪಶುಗಳು ಬಲಿಯಾಗುತ್ತವೆ. ಈ ಸಾಬಿ ಅಲ್ಲಾನ ಹೆಸರಿನಲ್ಲಿ
ಪ್ರಾಣಿವಧೆ ಮಾಡಿ ಹೊಟ್ಟೆ ತುಂಬಿಸಿಕೊಳ್ಳುತ್ತಾನೆ; ಇನ್ನೊಂದು ಪಂಗಡದವರು ಮಾರಿ-
ಮಸಣ ದೇವತೆಗಳ ಹೆಸರಿನಲ್ಲಿ ಕೊಲ್ಲುತ್ತಾರೆ. ಎಲ್ಲ ಧರ್ಮಗಳೂ ಹಿಂಸೆಯನ್ನು
ಕೂಡದೆಂದರೂ, ಹೊಟ್ಟೆಯು ಧರ್ಮದಿಂದ ತುಂಬುವುದಿಲ್ಲ ಅಲ್ಲವೇ? ಇಷ್ಟು ಕಿತ್ತರೆ
ಮತ್ತಷ್ಟು ಚಿಗುರುವ ನನ್ನ ಮೈಯಿಂದ ಮೇಕೆಗೂ ಒಂದಿಷ್ಟು ಆಹಾರ ಸಿಗುವಂತಿದ್ದರೆ,
ಅದರಿಂದ ನನಗೆ ಸಂತೋಷವೇ ಆಗುತ್ತದೆ. ಮನೆಯ ಯಜಮಾನ ಸಹ ಹಬ್ಬ ಹರಿದಿನಗಳಲ್ಲಿ
ನನ್ನ ಮೈ ಮೇಲೆ ಧಾಳಿ ನಡೆಸಿಲ್ಲವೇ?
‘ಈ ಬದುಕು-ಧರ್ಮಗಳ ಮಾತು ಹಾಗಿರಲಿ, ಮತ್ತೆ ಯಜಮಾನನ ವಿಷಯಕ್ಕೆ
ಬರುತ್ತೇನೆ. ಈ ಮನೆ ಕಟ್ಟಿಸಿದ ಮೇಲೆ ಅನ್ನುವುದಕ್ಕಿಂತ ಹೆಚ್ಚಾಗಿ, ನಾನು ಈ ಮನೆಯಂಗಳದಲ್ಲಿ
ಹುಟ್ಟಿದ ನಂತರ ಆತನ ಅದೃಷ್ಟವು ಖುಲಾಯಿಸಿದೆಯಂತೆ ! ಕೆಲಸದಲ್ಲಿ ಎರಡು ಬಡ್ತಿ,
ಮಗನಿಗೆ ಸರ್ಕಾರಿ ನೌಕರಿ, ಮಗಳಿಗೆ ಮೆಡಿಕಲ್ ಕಾಲೇಜಿನಲ್ಲಿ ಮೆರಿಟ್ ಸೀಟು – ಎಲ್ಲವೂ
ನಾನು ತಂದವೇ ಅಂತೆ !’ ನನಗಂತೂ ಇಂತಹ ಅಗ್ಗದ ಪ್ರಚಾರ ಬೇಕಾಗಿರಲಿಲ್ಲ. ನನಗೆ
ಅದೃಷ್ಟ ಎಂಬುದರಲ್ಲಿ ನಂಬಿಕೆಯೂ ಇಲ್ಲ. ಮನೆಯ ವಿಸ್ತೀರ್ಣ ದ್ವಿಗುಣಗೊಂಡಿದೆ.
ಮೇಲೊಂದು ಹೊಸ ಅಂತಸ್ತು ತಲೆಯಿತ್ತಿದೆ. ಕೆಳಗೆ ಭಣಗುಟ್ಟುತ್ತಿದ್ದ ಪೋರ್ಟಿಕೋದಲ್ಲಿ
ಒಂದು ಹಳೆಯ ಕಾರು ನಿಲ್ಲುವಂತಾಗಿದೆ. ಇದೆಲ್ಲಕ್ಕೂ ನಾನು ನೇರ ಹೊಣೆಯಲ್ಲವಾದರೂ,
‘ಬಾದಾಮಿ ಹೌಸ್’ ಎಂಬ ನಾಮದ ಬಲದ ನಂಬಿಕೆ ಯಜಮಾನನಿಗಂತೂ ಬಲವಾಗಿ
ಮೂಡಿದೆ.
‘.ಸಾಹಿತೀ, ನಾನು ಇನ್ನೊಂದು ವಿಚಾರ ಹೇಳುತ್ತೇನೆ. ಭೌತಿಕವಾಗಿ ನಾನೆಷ್ಟೇ
ಹಿರಿದಾಗಿ ಬೆಳೆದರೂ, ಮನೆಯ ಅಡಿಪಾಯಕ್ಕೆ ಕನ್ನ ತೋಡುವ ಮೀರ್ಸಾದಿಕ್ ಕೆಲಸವನ್ನಂತೂ
ಮಾಡಲಿಲ್ಲ. ಆದರೂ ಕೆಲ ಹೊಟ್ಟೆಕಿಚ್ಚಿನ ಮಂದಿ, ಅದರಲ್ಲೂ ನನ್ನ ಫಲದ
ರುಚಿಯನ್ನುಂಡವರು ‘ಒಂದಲ್ಲ ಒಂದು ದಿನ ಈ ಮನೆಗೆ ಮರದಿಂದಲೇ ಅಪಾಯ
ತಪ್ಪಿದ್ದಲ್ಲ’ ಎಂದು ಬಾಂಬ್ ಹಾಕಿ, ನನ್ನ ಮನಸ್ಸನ್ನು ಘಾಸಿಗೊಳಿಸಿದರು. ಏನಾದರೂ
ಧರ್ಮರಾಯನಂತಹ ನನ್ನ ಯಜಮಾನ ಅಂತಹವರ ಮಾತಿಗೆ ಕಿವಿಗೊಡನೆಂಬ ವಿಶ್ವಾಸ
ನನ್ನಲ್ಲಿತ್ತು.’
‘ಆತ್ಮೀಯ ಸಾಹಿತೀ, ವಿಶ್ವಮಾನವ ರಸ್ತೆಯ ಇಕ್ಕೆಲಗಳ ಬೆಳವಣಿಗೆಯನ್ನು ನಾನು
ಹುಟ್ಟಿದಾಗಿನಿಂದ ನೋಡುತ್ತ ಬಂದಿದ್ದೇನೆ. ಹತ್ತು ವರ್ಷಗಳ ಹಿಂದೆ ಈ ಬಡಾವಣೆಯು
ಮಹಾನಗರದ ದಕ್ಷಿಣ ಅಂಚಿಗಿತ್ತು. ಇದೀಗ ನಗರವು ಇಲ್ಲಿಂದ ಇಪ್ಪತ್ತು ಕಿಲೋಮೀಟರ್
ದೂರಕ್ಕೆ ಹಬ್ಬಿದೆ. ಯಾವುದಾವುದೋ ಹೆಸರಿನ ಹಳ್ಳಿಗಳು ನಗರದಲ್ಲಿ ಬೆರೆತು ಹೋಗಿ
ಪೂರ್ವನಾಮಗಳನ್ನು ಕಳೆದುಕೊಂಡಿವೆ. ತಲೆ ನೆರೆತ ಮಂದಿ ಮಾತ್ರ ಅದೇ ಹಳೆಯ
ಹೆಸರುಗಳನ್ನು ಅಭಿಮಾನದಿಂದ ಬಳಸುತ್ತಾರೆ’.
‘ಆಗೆಲ್ಲ ಸಂಜೆ ಏಳಾಯಿತೆಂದರೆ ಈ ಬಡಾವಣೆ ಅರೆನಿದ್ದೆ ಮಾಡಿಬಿಡುತ್ತಿತ್ತು.
ಎಲ್ಲೋ ಚೆದುರಿ ಚೆಲ್ಲಿದಂಥ ಮನೆಗಳು, ಸದ್ದಡಗಿಸಿ ಕೂತುಬಿಡುತ್ತಿದ್ದವು. ರಸ್ತೆಯಲ್ಲಿ
ಅಡ್ಡಾಡುತ್ತಿದ್ದ ವಿರಳ ವಾಹನಗಳೂ ಸೂರ್ಯನೊಂದಿಗೆ ಕಣ್ಮರೆಯಾಗಿಬಿಡುವವು. ತುರ್ತಾಗಿ
ಒಂದು ಆಟೋ ಬೇಕೆಂದರೂ ಸಿಗುತ್ತಿರಲಿಲ್ಲ. ರಸ್ತೆಯ ಎರಡೂ ಮಗ್ಗುಲಲ್ಲಿ ಇಪ್ಪತ್ತಡಿ
ಆಕಾಶ ಬುಟ್ಟಿ ಮತ್ತು ಏಣಿ / 62 ಆಕಾಶ ಬುಟ್ಟಿ ಮತ್ತು ಏಣಿ / 63
ಅಗಲದ ಫುಟ್ಪಾತ್ ಇತ್ತು. ಹುಡುಗರು, ದೊಡ್ಡವರು ಎಂಬ ವಯಸ್ಸಿನ ವ್ಯತ್ಯಾಸವಿಲ್ಲದಂತೆ
ಆ ಫುಟ್ಪಾತ್ನಲ್ಲಿ ಷಟಲ್ಲು, ಟೆನ್ನಿಸ್ಸು ಆಡುತ್ತಿದ್ದರು. ಯುವ ‘ಕಪಿಲ್, ಶ್ರೀನಾಥರು’
ರಸ್ತೆಯ ಆ ಅಂಚಿನಿಂದ ಓಡಿ ಬಂದು ನಮ್ಮ ಗೇಟಿಗೆ ನೆಟ್ಟ ಸ್ಟಂಪುಗಳಿಗೆ ಚೆಂಡೆಸೆಯುವರು.
ಆಚೆ ಬದಿಯ ಫುಟ್ಪಾತಿಗೆ ಚೆಂಡನ್ನಟ್ಟಿದರೆ ಬೌಂಡರಿ ಲೆಕ್ಕ – ಬ್ಯಾಟ್ಸ್ಮೆನ್ಗಳು ಹೊಡೆದು
ಕ್ಯಾಚ್ ಆಗುವುದನ್ನು ಫೀಲ್ಡರ್ಗಳು ರಸ್ತೆ ಮಧ್ಯಕ್ಕೇ ಬಂದು ಹಿಡಿದು ಕುಪ್ಪಳಿಸುವರು. ಎಲ್ಲರ
ಆಟೋಟಗಳನ್ನು ಕಂಡು ನಲಿಯುತ್ತಿದ್ದೆ’.
‘ಬರು-ಬರುತ್ತ ವಾಹನ ದಟ್ಟಣೆ ಎಷ್ಟು ಹೆಚ್ಚಾಯಿತೆಂದರೆ ರಸ್ತೆಯನ್ನು ದಾಟುವುದು
ದುಸ್ಸಾಧ್ಯ ಎನಿಸುವಷ್ಟು. ರಸ್ತೆ ಹಿಗ್ಗಿ ಫುಟ್ಪಾತ್ ಏಳೆಂಟು ಅಡಿ ಕುಗ್ಗಿವೆ. ಇರುವಷ್ಟಾದರೂ
ಸಮತಲವಾಗಿಯೇ? ಮೂರು-ನಾಲ್ಕು ಟೆಲಿಕಾಂ ಸಂಸ್ಥೆಗಳು ಕೇಬಲ್ಗಳನ್ನು ಹುದುಗಿಸಲು
ಹಳ್ಳ ತೋಡಿ ಅಧ್ವಾನ ಮಾಡಿವೆ. ಮಳೆಗಾಲ ಬಂದಾಗ ಕೆಸರು ಗದ್ದೆಯೇ ಆಗಿಬಿಡುತ್ತದೆ.
ನಗರ ಪಾಲಿಕೆಯ ಕೆಲಸ ಕೇವಲ ಕಂದಾಯ ವಸೂಲಿಯಷ್ಟೆ. ರಸ್ತೆ ಅಗಲದ ನೆಪದಿಂದ
ದೊಡ್ಡ ದೊಡ್ಡ ಮರಗಳೂ ನಾಶ ಹೊಂದಿವೆ. ಶಬ್ದ ಮಾಲಿನ್ಯವು ಎಷ್ಟು ಮಿತಿಮೀರಿದೆಯೆಂದರೆ,
ಕಿಟಕಿ-ಬಾಗಿಲುಗಳನ್ನು ಸಂಪೂರ್ಣವಾಗಿ ಮುಚ್ಚದೆ ಯಾವ ಮನೆಯಲ್ಲೂ ಟೀವಿ,
ರೇಡಿಯೋಗಳನ್ನು ಕೇಳಲಾಗದು’.
‘ಈ ಪ್ರದೇಶದ ಬಹುತೇಕ ಮೂಲವಾಸಿಗಳು ಭವಿಷ್ಯದಲ್ಲಿ ಹೆಚ್ಚುವ ಜನದಟ್ಟಣೆ,
ಶಬ್ದ, ಧೂಳು, ಅಶಾಂತಿಗಳನ್ನು ಮೊದಲೇ ಯೋಚಿಸಿ, ಇದ್ದ ಮನೆ ಮಾರಿಕೊಂಡು
ದೂರದ ಹೊಸ ಬಡಾವಣೆಗಳಲ್ಲಿ ನೆಲೆಸಿಬಿಟ್ಟರು. ನನ್ನ ಮನೆ ಯಜಮಾನನ ಆಪ್ತಮಿತ್ರರೊಬ್ಬರು
‘ಈ ಮನೆಯನ್ನು ಕಳ್ಳನಿಗೆ ಮಾರಿದರೂ ನಲವತ್ತು ಲಕ್ಷಕ್ಕೆ ಮೋಸವಿಲ್ಲ. ಸುಮ್ಮನೆ
ಮಾರಿಬಿಟ್ಟು ನಮ್ಮ ಲೇಔಟಿನಲ್ಲಿ ಚೀಪಾಗಿ ಸೈಟ್ ತಗೊಂಡು, ಮನೆ ಕಟ್ಟಿಸಿ ನೆಮ್ಮದಿಯಿಂದ
ಇರಬಹುದು. ಉಳಿಕೆಯ ಹಣವನ್ನು ಎಫ್.ಡಿ.ನಲ್ಲಿ ಇಡಬಹುದು. ಅಂತ ಐದು
ವರ್ಷದ ಹಿಂದೆಯೇ ಹೇಳಿದ್ದರು. ಯಜಮಾನ ಹಣಕ್ಕೆ ಬಾಯ್ಬಿಡಲಿಲ್ಲ. ಇದು ನನಗೆ
ಅದೃಷ್ಟ ತಂದ ಮನೆ’ ಎಂದು ಆತ ಹೆಮ್ಮೆಯಿಂದ ಸಲಹೆಯನ್ನು ತಳ್ಳಿಹಾಕಿದಾಗ, ಆತನ
ದೃಷ್ಟಿ ನನ್ನ ಕಡೆಯೂ ಇದೆಯೆಂದು ಭಾವಿಸಿ ನಿರಾತಂಕದ ನಿಟ್ಟುಸಿರು ಬಿಟ್ಟಿದ್ದೆ.”
ನೀವು ಸಾಮಾನ್ಯವಾಗಿ ನಿಮಗೆ ಅನನುಕೂಲವೆನಿಸಿದಾಗ ‘ಕಾಲ ಕೆಟ್ಟಿದೆ’ ಎನ್ನುತ್ತೀರಿ.
ಆದರೆ ನನ್ನ ಪ್ರಕಾರ ನಿಜಕ್ಕೂ ಕೆಟ್ಟಿರುವುದು ಮನುಷ್ಯರೇ. ಒಳ್ಳೆಯ ದಿನಗಳು ಕಾಣಿಸಿಕೊಂಡಾಗ
ಅದೃಷ್ಟ ಎನ್ನುತ್ತೀರಿ. ಸ್ವಲ್ಪ ಕಷ್ಟಗಳು ಎದುರಾದಾಗ ‘ಅದೃಷ್ಟ’ವನ್ನು ಒದ್ದೋಡಿಸಿ, ಆ
ಜಾಗದಲ್ಲಿ ‘ಹಣೆಬರಹ’ವೆಂಬ ಪದವನ್ನು ಕೂಡಿಸುತ್ತೀರಿ. ನನ್ನ ಯಜಮಾನನೂ ಇಂತಹ
ಜಾಡ್ಯಕ್ಕೆ ಪಕ್ಕಾಗಿಬಿಟ್ಟ. ಅದೊಂದು ದಿನ, ಎಡ ಮಗ್ಗುಲಲ್ಲಿ ಎದ್ದಿದ್ದೆನೆಂದು ಆತನೇ
ಹೇಳಿಕೊಂಡು ನರಳಿದ. ಕಾರಣ ರಸ್ತೆಯಲ್ಲಿ ನಾಯೊಂದು ಅಡ್ಡಬಂದಿದ್ದರಿಂದ ಸ್ಕೂಟರಿನಿಂದ
ಬಿದ್ದು ಮೊಳಕೈ ಮೂಳೆ ಮುರಿದುಕೊಂಡ. ಚಿಕಿತ್ಸೆಗಾಗಿ ಇಪ್ಪತ್ತಾರೋ – ಇಪ್ಪತ್ತೆಂಟೋ
ಸಾವಿರ ಖರ್ಚಾಯಿತಂತೆ. ಆತ ಸರ್ಕಾರಿ ನೌಕರನಾದ್ದರಿಂದ ವೈದ್ಯಕೀಯ ಪರಿಹಾರವೇನೋ
ಸಿಕ್ಕಿತು ಅನ್ನು. ಆದರೆ ಯಾರೋ ಒಬ್ಬ ಪುಣ್ಯಾತ್ಮ ಬಂದು ತಲೆ ಕೊರೆದ. ನೋಡಿ ತಪ್ಪು
ತಿಳೀಬೇಡಿ. ಈ ಮನೆಯ ವಾಸ್ತುವಿನಲ್ಲಿ ದೋಷವಿದೆ. ದೇವ ಮೂಲೆ-ಆಗ್ನಿಮೂಲೆಗಳು
ಅದಲು – ಬದಲಾಗಬೇಕು. ನೀರಿನ ತೊಟ್ಟಿಯಿದೆಯಲ್ಲ ಅದು ಈಶಾನ್ಯ ದಿಕ್ಕಿಗಿರಬೇಕಾಗಿತ್ತು.
ಈಗ ಎಷ್ಟೋ ಕಡೆ ವಾಸ್ತು ಪ್ರಕಾರ ಮನೆಗಳಲ್ಲಿ ಬದಲಾವಣೆ ಮಾಡ್ಕೊಂಡಿದ್ದಾರೆ.
ಯಜಮಾನರು ದೊಡ್ಡದಾಗಿ ನಕ್ಕುಬಿಟ್ಟರು. ‘ಅಲ್ಲಾ ಸ್ವಾಮೀ, ನಾನು ಸ್ಕೂಟರಿನಿಂದ ಬಿದ್ದು
ಕೈಮೂಳೆ ಮುರ್ಕೊಳ್ಳೋದಕ್ಕೂ ವಾಸ್ತು ವಿಚಾರಕ್ಕೂ ಏನು ಸಂಬಂಧ ಹೇಳಿ? ಏನೋ
ಆವೊತ್ತು ನನ್ನ ಗ್ರಹಚಾರ ಸರಿಯಿರಲಿಲ್ಲ. ಯಾವುದೋ ಮನಃಸ್ಥಿತಿಯಲ್ಲಿ ಆಕ್ಸಿಡೆಂಟಾಯಿತು’
ಎಂದರು.
‘..ಆ ಮನುಷ್ಯ ಬಿಟ್ಟಾನೆಯೇ, ಯಜಮಾನಿ ಹತ್ತಿರಾನೂ ಇದೇ ವಿಚಾರ ಕೊರೆದ.
ಮನೆಯ ಒಳಗಡೆ ಅಲ್ಪ ಸ್ವಲ್ಪ ಬದಲಾವಣೆ ಮಾಡಿದ್ರೆ ತಪ್ಪೇನಿಲ್ಲ ಎಂಬ ತೀರ್ಮಾನಕ್ಕೆ
ಬಂದರು. ಅಡಿಗೆ ಮನೆ, ಬಚ್ಚಲು ಮನೆ, ನೀರಿನ ತೊಟ್ಟಿ – ಈ ಎಲ್ಲ ಜಾಗಗಳೂ
ಬದಲಾದವು’.
‘..ನಾನು ನಾಲ್ಕನೇ ವರ್ಷದ ಫಲ ಕೊಟ್ಟಾಗ, ಒತ್ತೆ ಹಾಕಿ ತಿಂದವುಗಳ ಸಂಖ್ಯೆ
ಎಂಟುನೂರು ಮೀರಿತ್ತಂತೆ. ಈ ಸಮಯದಲ್ಲೇ ಇನ್ನೊಂದು ಆಘಾತ ! ಮನೆಯಾಕೆಗೆ
ಕರುಳಿನ ಅಲ್ಸರ್ ಆಗಿ ಆಪರೇಷನ್ಗೇಂತ ಮೂವತ್ತು ಸಾವಿರ ಕೈಬಿಟ್ಟಿತು. ಆಗಲಷ್ಟೆ
ಗಂಡ-ಹೆಂಡತಿ ಇಬ್ಬರೂ ವಾಸ್ತುದೋಷದ ಬಗ್ಗೆ ಇನ್ನಷ್ಟು ತಲೆ ಕೆಡಿಸಿಕೊಂಡಿದ್ದು. ನೀರಿನ
ತೊಟ್ಟಿಯಿರುವ ಈಶಾನ್ಯದಲ್ಲೇ ತಮ್ಮ ಕೋಣೆಯಿರಬೇಕಿತ್ತು. ಈಗಿರುವುದು ವಾಯವ್ಯ
ದಿಕ್ಕಿನಲ್ಲಿ. ಅದಕ್ಕೇ ಎಷ್ಟು ಹಣ ಬಂದರೂ ಕೈ ಹತ್ತುತ್ತಿಲ್ಲ – ಎಂಬ ವಿಕೃತ ಆಲೋಚನೆ
ಬಂದು ಬಿಡ್ತು. ಅಂತಹ ಬದಲಾವಣೆ ಸಾಧ್ಯವೇ ಇರಲಿಲ್ಲ. ಹಾಗಾಗಿ ಮನೆಯ
ವಿಚಾರದಲ್ಲಿ ಅಸಮಾಧಾನ ಆಗತೊಡಗಿತು”.
‘.. ಮನುಷ್ಯ ಮಾನಸಿಕವಾಗಿ ಬಲಹೀನನಿದ್ದಾಗ ಒಳ್ಳೆಯದಿರಲಿ, ಕೆಟ್ಟದ್ದಿರಲಿ,
ದಿಢೀರಂತ ನಿರ್ಧಾರಗಳನ್ನು ತಗೊಂಡು ಬಿಡ್ತಾನೆ. ಈಗ ಹೇಳೋದಕ್ಕೆ ನನಗೇ ದುಃಖವಾಗ್ತಿದೆ.
ಎರಡೇ ವಾರದಲ್ಲಿ ಮಾತು-ಕತೆ ನಡೆದು ನಲವತ್ತು ಲಕ್ಷಕ್ಕೆ ‘ಬಾದಾಮಿ ಹೌಸ್’ ಒಬ್ಬ
ಕೋಟ್ಯಾಧಿಪತಿ ಕಂಟ್ರ್ಯಾಕ್ಟರ್ಗೆ ಮಾರಾಟವಾಗೇ ಹೋಯ್ತು. ನನಗಿಂತ ಹತ್ತು ವರ್ಷ
ಹಿಂದಿನಿಂದಲೂ ನೆಮ್ಮದಿಯಿಂದಿದ್ದ ಯಜಮಾನನಿಗೆ ಒಂದಿಷ್ಟು ವ್ಯಥೆಯೆನಿಸಿರಲೂಬಹುದು.
ಆದರೆ ಹಣ ಎಲ್ಲದರ ಬಾಯನ್ನೂ ಮುಚ್ಚಿಸುತ್ತದೆ ಅಲ್ವಾ? ನನ್ನ ಮೇಲೆಲ್ಲಾ ಹತ್ತಿಳಿದು
ಏನೆಲ್ಲ ಆಟ ಆಡಿದ ಹುಡುಗ-ಹುಡುಗಿಯರು ನಾನಿತ್ತ ಫಲದ ಸವಿಯನ್ನು ಚಪ್ಪರಿಸಿದರು.
ನನಗೆ ದುಃಖವಾದರೂ ಅಳಲು ಬಾರದಲ್ಲ ! ಒಂದು ಗಾದೆಯಿದೆ. ನೀನೂ ಸಹ
ಕೇಳಿರಬಹುದು – ‘ದೇವರ ದೊಡ್ಡ ಸಮಸ್ಯೆಯೆಂದರೆ – ಆತ ಆತ್ಮಹತ್ಯೆ ಮಾಡಿಕೊಳ್ಳಲಾರ’
– ಎಂದು. ತಮ್ಮ ತಮ್ಮ ಅನುಕೂಲಕ್ಕೆ ತಕ್ಕಂತೆ ಮನುಷ್ಯರು ಬದಲಾಗುತ್ತಾರೆ. ಆದರೆ
ನಾವು ಮರಗಳು, ನಿಮ್ಮನ್ನು ಸುಖವಾಗಿಡಲು ಹೊರಗೆ ನಿಂತು ಚಳಿ, ಗಾಳಿ, ಮಳೆ-ಎಲ್ಲಕ್ಕೂ
ಆಕಾಶ ಬುಟ್ಟಿ ಮತ್ತು ಏಣಿ / 64 ಆಕಾಶ ಬುಟ್ಟಿ ಮತ್ತು ಏಣಿ / 65
ಮೈವೊಡ್ಡುತ್ತೇವೆ. ಮರಗಳಾದ ನಮ್ಮನ್ನೂ ಪೂಜಿಸುತ್ತಿದ್ದ ಕಾಲವೊಂದಿತ್ತು. ಈಗ, ಈ
ಮಹಾನಗರದಲ್ಲಿ ನಮ್ಮ ಬಂಧುಗಳ ಸಮಾಧಿಯ ಮೇಲೆ ಫ್ಲೈ ಓವರ್ಗಳೆಂಬ ಭೂತ
ಮರೀಚಿಕೆಗಳು ಅಟ್ಟಹಾಸದಿಂದ ನಿಂತಿವೆ. ನಾವು ನಿಮಗೆ ಉಸಿರಾಡಲು ಆಮ್ಲಜನಕವನ್ನೂ,
ತಲೆ ತಂಪು ಮಾಡಲು ನೆರಳನ್ನೂ ಕೊಡುತ್ತೇವೆ. ಬದಲಿಗೆ ಫ್ಲೈ ಓವರ್ಗಳೂ, ಅಗಲಗೊಂಡ
ರಸ್ತೆಗಳೂ ನಿಮಗೆ ಧೂಳು-ಶಬ್ದಗಳನ್ನಷ್ಟೆ ಕೊಡುತ್ತವೆ’.
‘ಹೂಂ ನನ್ನ ಕತೆ ಬಿಟ್ಟು ಊರೆಲ್ಲ ಸುತ್ತಾಡಲು ಹೊರಟುಬಿಟ್ಟೆ. ನಮ್ಮ ಮನೆ
ಹೊಸ ಮಾಲೀಕನಾದರೋ ಲಕ್ಷ್ಮಿಯನ್ನು ಲಾಕರ್ನಲ್ಲಿಟ್ಟು ಪೂಜೆ ಮಾಡುವ
ಜಾಯಮಾನದವನಲ್ಲ. ಒಂದು ಹಾಕಿ ಮೂರು ಬಾಚುವುದರಲ್ಲಿ ನಿಸ್ಸೀಮ. ಮನೆಯನ್ನು
ಅವನು ಖರೀದಿಸಿದ್ದು ವಾಸಕ್ಕೇನೂ ಅಲ್ಲ. ಅವನಿಗೇನು, ಈ ನಗರದ ಪ್ರತಿಷ್ಠಿತ ಬಡಾವಣೆಗಳಲ್ಲಿ
ಇದರಪ್ಪನಂಥಾ ಮನೆಗಳಿವೆ. ಕೊಂಡ ಮನೆಯನ್ನು ಅಡಿಪಾಯದ ಸಮೇತ ಕಿತ್ತೊಗೆದು,
ಆ ಜಾಗದಲ್ಲಿ ಮೂರಂತಸ್ಥಿನ ವಾಣಿಜ್ಯ ಸಂಕೀರ್ಣವನ್ನು ಕಟ್ಟುವ ಯೋಜನೆ ಅವನದು.
ಹಾಗಿರುವಾಗ ನನ್ನಂತಹ ದಾಂಡಿಗನ ಜೊತೆಗೆ ಸೋದರಿಯರಾದ ಮಲ್ಲಿಗೆ, ಗುಲಾಬಿ,
ಗಂಧಬಟ್ಟಲು, ಡೇರೆ-ಗಳಿಗೆ ಉಳಿಗಾಲವಾದರೂ ಎಲ್ಲಿ? ಇತಿಹಾಸದಲ್ಲಿ ಮೆರೆದುನಿಂತಿದ್ದ
ಚಾಲುಕ್ಯರ ಬಾದಾಮಿಯೇ ಶತ್ರುರಾಜರ ಸೈನ್ಯದಿಂದ ನಾಶ ಹೊಂದಿದ ಮೇಲೆ, ಈ
ಸಾಧಾರಣ ‘ಬಾದಾಮಿ’ಯದು ಯಾವ ಲೆಕ್ಕ ಬಿಡು’.
‘.. ಮನುಷ್ಯರ ಇನ್ನೊಂದು ದೌರ್ಬಲ್ಯವನ್ನು ಅರಿತಿದ್ದೇನೆ. ಒಂದೆರಡು ಅನಿಷ್ಟ
ಗಳಿಗೆಗಳಿಂದಾಗಿ ಹತ್ತು ಶುಭ ಗಳಿಗೆಗಳೂ ಮರೆತು ಹೋಗುತ್ತವೆ. ಅರಣ್ಯ ಇಲಾಖೆಯವರು
‘ವೃಕ್ಷೕ ರಕ್ಷತಿ ರಕ್ಷಿತಃ’ ಎಂಬ ಧ್ಯೇಯವಾಕ್ಯವನ್ನು ಎಲ್ಲೆಡೆ ಪ್ರದರ್ಶಿಸುತ್ತಾರೆ. ವರ್ಷಕ್ಕೊಂದು
ಬಾರಿ ವನಮಹೋತ್ಸವವನ್ನು ಸರ್ಕಾರಿ ಖರ್ಚಿನಿಂದ ಮಾಡಲಾಗುತ್ತಿದೆ. ನಿಜಕ್ಕೂ ವೃಕ್ಷಗಳನ್ನು
ರಕ್ಷಿಸುವವರು ಎಲ್ಲಿದ್ದಾರೆ ಈಗ? ಕಟುಕರು ನನ್ನ ದೇಹವನ್ನು ಕಡಿದು ತುಂಡರಿಸಿ ಪಕ್ಕದ
ಪುಟ್ಪಾತಿನಲ್ಲಿ ಮಲಗಿಸಿದಾಗ, ನನಗೆ ಅದರಿಂದ ದುಃಖವಾಗಲಿಲ್ಲ. ಬದಲಾಗಿ ಇನ್ನಷ್ಟು
ವರ್ಷಕಾಲ ಎಷ್ಟೋ ಮಂದಿಗೆ, ಪಶು ಪಕ್ಷಿಗಳಿಗೆ ಫಲ ನೀಡಬಹುದಿತ್ತಲ್ಲ ಎಂದು ವ್ಯಥೆಪಟ್ಟೆ.’
ಆತ್ಮವು ಇಲ್ಲಿ ಮೌನಿಯಾಯಿತು. ಸಾಹಿತಿಗೂ ಸಣ್ಣ ಆಕಳಿಕೆ. ಕತೆ ಟ್ರಾಜಿಡಿ
ಕಡೆಗೆ ಹೋಗುತ್ತಿದೆಯಲ್ಲಾ ! ಲೇಖನಿಗೆ ಟೋಪಿ ಹಾಕುತ್ತ ಒಂದು ಪ್ರಶ್ನೆ ಹಾಕಿದ ‘ಅದೇನೋ
ಸರಿ, ನಗರ-ಹಳ್ಳಿಗಳಲ್ಲಿ ಆ ಹಿಂದಿನ ತಲೆಮಾರಿನವರ ಮನೋಧರ್ಮ ಈಗಿಲ್ಲ ಬಿಡು.
ನನ್ನ ಅನುಮಾನ ಏನಂದ್ರೆ-ಬಾದಾಮಿಯ ಆತ್ಮಕ್ಕೂ ಈ ಮನೆಗೂ ಯಾವ ಸಂಬಂಧ?
ನೀನು ಈ ನನ್ನ ಮೇಜಿನಲ್ಲಿ ಬಂದು ಸೇರಿದ್ದಾದರೂ ಹೇಗೆ?
ಕಟ್ಟಿದ್ದ ಗಂಟಲನ್ನು ಸರಿಪಡಿಸಿಕೊಂಡು ಆತ್ಮವು ಹೇಳಿತು –
‘ಹೊಸ ಮಾಲೀಕನ ಅವಕೃಪೆಗೆ ಸಿಕ್ಕಿ ನನ್ನ ದೇಹ ತುಂಡು-ತುಂಡಾಯಿತಷ್ಟೆ.
ನನ್ನ ಬೊಡ್ಡೆಯ ಸುತ್ತಳತೆಯೆಷ್ಟಿತ್ತು ಬಲ್ಲೆಯಾ? ನಾಲ್ಕಡಿಗೂ ಮೀರಿ ಎಂದು ಗರಗಸ
ಹಿಡಿದವರೇ ಅಂದುಕೊಂಡಿದ್ದನ್ನು ಕೇಳಿದ್ದೇನೆ. ತುಂಡುಗಳನ್ನು ಕೊಂಡ ಬಡಗಿಯೊಬ್ಬನು,
ಕೆಲವು ಪೀಠೋಪಕರಣಗಳನ್ನು ಸಿದ್ಧಪಡಿಸಿ ಅವುಗಳ ಹೊರರೂಪಕ್ಕೆ ಪಾಲಿಷ್ ಕೊಟ್ಟು
ಮಾರಾಟಕ್ಕಿಟ್ಟ. ಅವುಗಳಲ್ಲಿ ಈ ಮೇಜೂ ಒಂದು. ನೀನು ಆ ದಿನ ಪಾಲಿಕಾ ಬಜಾರಿನ
ಒಂದು ಪುಸ್ತಕಾಲಯಕ್ಕೆ ಹೋಗಿಬರುತ್ತಿದ್ದಾಗ ರಸ್ತೆ ಪಕ್ಕದಲ್ಲಿದ್ದ ಈ ಮೇಜು ನಿನ್ನನ್ನು
ಸೆಳೆಯಿತು. ನೀನಂತೂ ಒಂದಿಷ್ಟೂ ಚೌಕಾಸಿ ಮಾಡದೆ ಖರೀದಿಸಿದೆ. ಪೀಠೋಪಕರಣಗಳ
ಸುತ್ತಲೂ ಅಲೆದಾಡುತ್ತಿದ್ದ ನಾನು ಆ ಮೇಜಿನಲ್ಲಿ ಸೇರಿಕೊಂಡೆ. ಏಕೆ ಗೊತ್ತೆ? ನೀನೊಬ್ಬ
ಪರಿಸರ ಸಾಹಿತಿ, ಅಷ್ಟೇ ಅಲ್ಲ ಒಬ್ಬ ಸಹೃದಯಿ ಕೂಡ ಅನ್ನುವುದು ಗೊತ್ತಾದ್ದರಿಂದ. ಈಗ
ನನ್ನ ಆತ್ಮಕತೆಯನ್ನಂತೂ ಬರೆದಿದ್ದೀಯ. ಇದನ್ನೆಲ್ಲ ನಿನ್ನ ಪ್ರಕಾರಕ್ಕೆ ಹೇಗೆ ಬೇಕೋ ಹಾಗೆ
ಮಾಡಿಕೋ. ಈ ಕೂಡಲೇ ಮಾಡಬೇಕೆಂದೇನೂ ಒತ್ತಾಯ ಪಡಿಸುವುದಿಲ್ಲ.
ಸೂರ್ಯೋದಯಕ್ಕೆ ಇನ್ನೂ ಎರಡು ಗಂಟೆಯಷ್ಟು ಸಮಯವಿದೆ. ಒಂದಿಷ್ಟು ನಿದ್ದೆ
ಮಾಡು. ನಾಳೆ ನಾನು ಒಬ್ಬ ಉತ್ತಮ ಪ್ರಕಾಶಕನ ಬೆನ್ನು ಹತ್ತುತ್ತೇನೆ. ಅವನೇ ನಿನ್ನನ್ನರಸಿ
ಬರುವಂತೆ ಮಾಡುತ್ತೇನೆ. ತಿಳಿಯತೇ, ಗುಡ್ ನೈಟ್ !’
ಸಾಹಿತಿ ಬರೆದಿಟ್ಟ ಪುಸ್ತಕವನ್ನು ಮೇಜಿನ ಮೇಲೆಯೇ ಬಿಟ್ಟು ಹಾಸಿಗೆ ದಿಂಬಿಗೆ
ಶರಣಾದ. ಮೇಜು ಮತ್ತೆ ಮಾತಾಡಲಿಲ್ಲ.
ಬೆಳಗ್ಗೆ ಅರುಣ ಕಿರಣಗಳು ಕಿಟಕಿಯಿಂದ ತೂರಿ ಬಂದಾಗ, ಅವನು ದಡಬಡನೆ
ಎದ್ದ. ಏಳಕ್ಕೆ ಸರಿಯಾಗಿ ‘ನಂದಿನಿ’ ಪ್ಯಾಕೆಟ್ಟಿನ ಹುಡುಗ ಕಾಲಿಂಗ್ ಬೆಲ್ ಒತ್ತಿ ಪಿರಿಪಿರಿ
ಮಾಡುತ್ತಾನೆ. ರಾತ್ರಿ ಕಡಿದುಹೋಗಿದ್ದ ವಿದ್ಯತ್ ಅದ್ಯಾವಾಗ ಬಂದಿತ್ತೋ, ಫ್ಯಾನ್ ತಿರುಗುತ್ತ
ಇತ್ತು. ಬೆಡ್ ಲ್ಯಾಂಪ್ ಮಂದವಾಗಿ ಉರಿಯುತ್ತಿತ್ತು. ತನಗೆ ಯಾವುದೋ ಬೇರೊಂದು
ಲೋಕಕ್ಕೆ ಹೋಗಿದ್ದ ಅನುಭವದ ನೆನಪು. ‘ಬಾದಾಮಿ’ಯ ಆಕೃತಿ ಒಂದು ಫಲಬಿಟ್ಟ
ಮಾಮರದಂತೆ ಎಂದು ಅಂದಾಜು ಮಾಡಬಹುದಾದರೂ, ಅದಕ್ಕೂ ತನಗೂ ಅವಿನಾಭಾವ
ಸಂಬಂಧವೇರ್ಪಟ್ಟಿದೆ ಎನಿಸಿತ್ತು. ಅದರ ಮಾತುಗಳು ಯಾವುದೋ ಅಜ್ಞಾತ ಭಾಷೆಯಲ್ಲಿರದೆ,
ತನಗೆ ಅಥವಾ ತನ್ನಂಥ ಎಲ್ಲರಿಗೂ ಅರ್ಥವಾಗುವ ಭಾಷೆಯಲ್ಲಿ ಮತ್ತೆ ಮತ್ತೆ ಕಿವಿಯಲ್ಲಿ
ಮರ್ಮರಿಸುತ್ತಿವೆಯೆಂದು ಅವನಿಗೆ ಅನಿಸತೊಡಗಿತು.
ಆಕಾಶ ಬುಟ್ಟಿ ಮತ್ತು ಏಣಿ / 66 ಆಕಾಶ ಬುಟ್ಟಿ ಮತ್ತು ಏಣಿ / 67
ಏನೋ ಮಾಡಲು ಹೋಗಿ
ಅಂದು ಬೆಳಗಿನ ಕಾಫಿ ಹಬೆಯೊಂದಿಗೆ ಗಾಳಿಯಾಡುತ್ತಿದ್ದ ವದಂತಿ ಪರೀಕ್ಷಾ
ಸೌಲಭ್ಯ ಇಲಾಖೆಯ, ಆ ಮೂವರನ್ನು ಆತಂಕಗೊಳಿಸಿತ್ತು. ಕ್ಯಾಂಟೀನಿನಲ್ಲೇ ಅದು
ಸುದ್ದಿಯಾಗತೊಡಗಿತ್ತು. ‘ಮಧ್ಯಾಹ್ನ ವಿಜಿಲೆನ್ಸ್ನವರು ನಿಮ್ಮ ಡಿಪಾರ್ಟ್ಮೆಂಟ್ಗೆ
ಬರ್ತಾರಂತೆ?’ ಯಾರೋ ಒಬ್ಬರು ನೇರವಾಗಿ ಸೂರಿಯನ್ನೇ ಕೇಳಿದ್ದರು.
ಕಳೆದ ಐದಾರು ವರ್ಷಗಳಿಂದ ರಂಗಣ್ಣ ಕೂಡುತ್ತ ಬಂದಿರುವ ಡ್ರಾಯಿಂಗ್
ಮೊಗಸಾಲೆಯ ಆ ಮೂಲೆಯಲ್ಲಿ ಎಂದಿನ ಹಸಿ-ಬಿಸಿ ಚರ್ಚೆಗಳು ಮೌನರಾಗದಲ್ಲಿವೆ.
ಚರ್ಚೆ, ಹರಟೆಗಳಿಗೆ ಗ್ರಾಸ್ತವಾಗುವ ದೈನಂದಿಕ ನಿಯತಕಾಲಿಕಗಳು ವದಂತಿಗೆ ಹೆದರಿ
ಮೇಜಿನ ತಳಖಾನೆಯಲ್ಲಿ ಅಡಗಿವೆ. ಕಿಟಕಿಯಾಚೆಯ ಬಯಲಿಗೆ ಮಾರ್ಗಶಿರದ ಮಂಜು
ಕವಿದಿದೆ, ಅಂತೆಯೇ ಆ ಮೂವರ ಮೋರೆಗಳಿಗೂ ಸಹ. ಅವರ ಕಿರಿಯ ಸಹೋದ್ಯೋಗಿಗಳು
ಅವರತ್ತ ಎಂದಿನ ನಿರ್ಲಿಪ್ತತೆ ತೋರಿದರೆ, ಹಿರಿಯರು ಮೋರೆಯನ್ನು ಗಂಟಿಕ್ಕಿ ಸೂತಕದ
ಮನೆಯವರನ್ನು ಕಾಣಲು ಬಂದವರಂತೆ ಮುಖ ತೋರಿಸಿ ಹೋಗುತ್ತಾರೆ. ಇನ್ನೂ
ಹಬೆಯಾಡುತ್ತಿರುವ ಬಟ್ಟಲು ಕಾಫಿಯಂತೂ ಹೇಗೋ ಅಭ್ಯಾಸ ಬಲದಿಂದ ಅವರ
ಹೊಟ್ಟೆಗಿಳಿಯುತ್ತದೆ. ಆದರೆ ಅದೇನೋ ಆ ಕಾಫಿಗೂ ಎಂದಿನ ಸ್ವಾದ-ರುಚಿಗಳಿಲ್ಲ
ಎನಿಸಿತ್ತು ಅವರಿಗೆ !
ಮುಖ್ಯ ವ್ಯವಸ್ಥಾಪಕ ಯಾನೆ-ಛೀಫ್ ಮೇನೇಜರ್ ಸುಕುಮಾರ್ ಮಾತ್ರ, ಏಕೋ
ಏನೋ-ಇತ್ತ ಸುಳಿದಿಲ್ಲ. ಮೂವರ ಎಗ್ಗಿಲ್ಲದ ಹರಟೆಗೆ ಆಗಾಗ ತನ್ನ ನಗೆ ಚಾವಟಿಯಂದಲೇ
ಚುರುಕು ಮುಟ್ಟಿಸುತ್ತ ಬಂದಿರುವ ಮನುಷ್ಯ ಆತ. ಮೂವರ ಒಕ್ಕೂಟವನ್ನು ಹೇಗಾದರೂ
ಚಿಂದಿ ಮಾಡುವ ಯತ್ನವನ್ನೂ ಮಾಡುತ್ತ ಬಂದಿದ್ದಾನೆ. ಬೆಳಗಿನ ಹೊತ್ತು ಕಡೆಯ ಪಕ್ಷ
ಕಾಲು ಗಂಟೆಯ ಹೊತ್ತಾದರೂ ನಿಮ್ಮ ಸ್ವಸ್ಥಾನಗಳಲ್ಲಿರಬಾರದೇ -ಎಂಬ ಪ್ರಶ್ನೆಯನ್ನು
ಎಷ್ಟೋ ಬಾರಿ ಕೇಳಿ, ಅದನ್ನು ಚಲಾವಣೆಗೆ ಬರದ ನಾಣ್ಯವಾಗಿ ಮಾಡಿದ್ದಾನೆ.
ತನ್ನ ನೇರ ಅನುವರ್ತಿ ಲಕ್ಷ್ಮೕಪತಿಗೆ ‘ಸುಮ್ಮನೆ ಆ ತರಲೆ ಸೂರಿಯ ಜೊತೆ ಸೇರಿ
ಹಾಳಾಗಬೇಡ’ ಎಂಬ ಉಪದೇಶವಿತ್ತರೆ, ಸೂರಿಗೆ ‘ಬೆಳಗಿನ ಹೊತ್ತು ಪೇಪರ್-ಮ್ಯಾಗಜಿನ್
ಓದೋದನ್ನ ನಿಲ್ಲಿಸೀಂತ ನಿಮ್ಮ ಕ್ಲೋಸ್ ಫ್ರೆಂಡ್ಗೆ ಹೇಳಿ’ ಎಂಬ ಚುಚ್ಚು ಮಾತು ಹೇಳುತ್ತಾನೆ.
ಇನ್ನು ರಂಗಣ್ಣನ ಏಕಾಂತ ಸಮಯವನ್ನು ಬಳಸಿಕೊಂಡು ‘ಆ ಇಬ್ಬರು ಅಧಿಕ
ಪ್ರಸಂಗಿಗಳನ್ನೂ ನಿಮ್ಮ ಟೇಬಲ್ ಹತ್ರ ಸೇರಿಸಿಕೊಂಡು, ಹರಟೆಗೇಕೆ ಅವಕಾಶ ಮಾಡಿಕೊಡ್ತೀರಾ?’
ಅಂತ ಚಿಕ್ಕ ಡೈನಮೈಟ್ ಹಾಕುತ್ತಾನೆ. ಆದರೆ ಊಟದ ಅನಂತರ ರಂಗಣ್ಣ ನೀಡುವ ಕಿತ್ತಳೆ
ತೊಳೆಗೋ, ಸೇಬಿನ ಚೂರಿಗೋ, ಅಡಿಕೆ ಪುಡಿಗೋ ಕೈಯೊಡ್ಡುತ್ತಾನೆ. ಮೂವರೂ ಇಲ್ಲದ
ವೇಳೆಯಲ್ಲಿ ‘ಅಧಿಕ ಪ್ರಸಂಗಿತ್ರಯರು’ ಎಂಬ ಬಿರುದನ್ನು ಕೊಡುತ್ತಾನೆ.
ಸುಕುಮಾರನ ಇಂತಹ ಟೀಕೆಗಳಿಗೆ ಪೈಸೆಯ ಕಿಮ್ಮತ್ತೂ ಇಲ್ಲ. ‘ಈ ಮನುಷ್ಯ
ಹುಟ್ಟಿನಿಂದಲೇ ಸ್ಯಾಡಿಸ್ಟು’ ಎಂಬುದು ಇಡೀ ಇಲಾಖೆಯಲ್ಲಿ ಗೊತ್ತಿರುವುದೇ. ತನ್ನ ಕೆಲಸದಲ್ಲಂತೂ
ಆತ ಜಾಣ, ಆದರೆ ಬೇರೆಯವರ ಜಾಣ್ಮೆ, ನೈಪುಣ್ಯಕ್ಕೆ ಬೆಲೆ ಕೊಡದವನು. ಈ ಜನ್ಮದಲ್ಲಿ
ಈತ ಯಾರಿಗಾದರೂ ಕಿಂಚಿತ್ ಉಪಕಾರ ಮಾಡಿರುವುದುಂಟೇ ಎಂಬುದನ್ನು ‘ಶತ ಶಕ್ತಿ
ವರ್ಧಕ’ ಭೂತಗನ್ನಡಿಯನ್ನು ಬಳಸಿಯೇ ತಿಳಿಯಬೆಕು.
ಸುಕುಮಾರ್ನ ಚಿತ್ರವನ್ನು ಕದಡುವಂತೆ ಗಿರಿಗೌಡನ ಆಗಮನವಾಯ್ತು.
ಬಂದಿರುವುದು ಅರ್ಧಗಂಟೆಯಷ್ಟು ತಡವಾದರೂ ಎಂದಿನಂತೆ ಮೇಜಿನ ಮೇಲಿನ
ಗಾಜಿನಡಿಯಲ್ಲಿ ಮಲಗಿರುವ ವೆಂಕಟೇಶ್ವರನನ್ನು ಕೈಮುಟ್ಟಿ ನಮಸ್ಕರಿಸುವುದನ್ನೂ, ಮನದಲ್ಲಿ
ಧ್ಯಾನ ಮಾಡುವುದನ್ನೂ ಮರೆಯಲಿಲ್ಲ. ಅನಂತರ ಕಿಟಕಿಯ ಕಟ್ಟೆ ಮೇಲಿದ್ದ ಅಡ್ಡ
ಕುಂಚವನ್ನೆತ್ತಿಕೊಂಡು, ಡ್ರಾಯಿಂಗ್ ಬೋರ್ಡಿನಲ್ಲಿ ಮುಕ್ತಿ ಕಾಣದೆ ಮಲಗಿದ್ದ ಚಿತ್ರಹಾಳೆಯ
ಧೂಳನ್ನೊರೆಸಿದ. ಅದಕ್ಕೇ ಎರಡು-ಮೂರು ನಿಮಿಷಗಳ ವ್ಯಯ ! ಮೂವರ ಮೌನ
ಸಭೆಯು ಪಕ್ಕದಲ್ಲಿಯೇ ನಡೆಯುತ್ತಿದ್ದರೂ, ಅದನ್ನು ಕಂಡೂ ಕಾಣದ ಸೋಗು ಹಾಕುತ್ತಾನೆ.
ಗರ್ಭಿಣಿಯಂತೆ ತುಂಬಿದ ಆಫೀಸ್ ಚೀಲದಲ್ಲಿ ಏನನ್ನೋ ಹುಡುಕುತ್ತಾನೆ. ಇಲ್ಲವೆ
ಅಂತಹ ನಟನೆ ಮಾಡುತ್ತಾನೆ. ಈ ತಲೆ ಹರಟೆಗಳು ತಮ್ಮ ಸಂಕಟವನ್ನು ತಾವಾಗಿಯೇ
ಬಿಚ್ಚಲಿ ಎಂಬ ಸೆಡಪು ಆ ಹುಡುಕಾಟದಲ್ಲಿದೆ.
ಅವರಾದರೋ, ತಲೆಯ ಮೇಲೆ ಸೂರೇನೂ ಬಿದ್ದಿಲ್ಲವೆಂಬಂತೆ ಅವನಿಗೆ ತೋರಿಸಲು
ಮೆಲ್ಲನೆ ಮಾತಿಗಾರಂಭಿಸುತ್ತಾರೆ. ಕಲ್ಲುಗಂಬಗಳನ್ನೂ ಮಾತಾಡಿಸಬಲ್ಲ ಸೂರಿ
‘ಗುಡ್ಮಾರ್ನಿಂಗ್ ಮಿಸ್ಟರ್ ಗೌಡ’ ಎಂದು ಅವನ ದೃಷ್ಟಿಯನ್ನು ಇತ್ತ ಸೆಳೆಯುತ್ತಲೂ
‘ನಿನ್ನೆಯಷ್ಟೆ ನಿಮ್ಮ ಸಂಗತಿ ತಿಳಿಯಿತು. ಇನ್ಕ್ವೇರೀನ ತಪ್ಪಿಸ್ಬೇಕೂಂತ ಅಸೋಸಿಯೇಷನ್
ಕಡೆಯಿಂದ ನಾವೂ ತುಂಬಾ ಟ್ರೈ ಮಾಡಿದ್ವು. ಆದ್ರೆ ನಿಮ್ಮ ದುರಾದೃಷ್ಟ, ಎಂ.ಡಿ.
ಸಾಹೇಬ್ರು ಇದನ್ನ ಬಹಳ ಸೀರಿಯಸ್ಸಾಗಿ ತಗಂಡವ್ರೆ’ ಎಂದು ಕೈ ತಿರುವಿದ. ‘ಪಾಪ,
ಹೀಗಾಗಬಾರದಿತ್ತು’ ಎಂಬಂತೆ ಎರಡು ಬಾರಿ ಲೊಚಗುಟ್ಟಿದ. ಅನಂತರ ಕೆಲಹೊತ್ತು
ಕುರ್ಚಿಯಲ್ಲಿ ಮೌನಿಯಾದ, ಮತ್ತೇನನ್ನೋ ದಿಢೀರನೆ ನೆನೆಸಿಕೊಂಡು ಎದ್ದು ಯಾವುದೋ
ಸಂಖ್ಯೆಗೆ ಫೋನಾಯಿಸಿದ; ಪಿಸು ಪಿಸು ಮಾತಾಡಿದ. ಕೂಡಲೆ ಅಷ್ಟು ಹೊತ್ತು ಅಲ್ಲಿದ್ದುದೇ
ಆಕಾಶ ಬುಟ್ಟಿ ಮತ್ತು ಏಣಿ / 68 ಆಕಾಶ ಬುಟ್ಟಿ ಮತ್ತು ಏಣಿ / 69
ಹೆಚ್ಚಾಯಿತೆಂಬಂತೆ ಮೇಜಿನ ತಳಖಾನೆಯನ್ನು ಒಳಕ್ಕೆ ತಳ್ಳಿ, ಅದರ ಚಿಲಕಕ್ಕೆ ಬೀಗ ಜಡಿದು,
‘ಬಸುರಿ’ ಚೀಲವನ್ನು ಕಂಕುಳಲ್ಲಿರಿಸಿಕೊಂಡು ಹೊರ ನಡೆದ. ಇಲಾಖೆಯ ಜೀಪನ್ನು
ಬುರುಗುಟ್ಟಿಸುತ್ತ, ತೆಳ್ಳಗಾಗುತ್ತಿರೋ ಮಂಜಿನ ಮುಸುಕಿನಲ್ಲಿ ಕಣ್ಮರೆಯಾದ ! ಅದೇನು
ಘನಕಾರ್ಯಗಳೋ, ಈ ಮಹಾನ್ ಸಂಸ್ಥೆಯ ಅಧಿಕಾರಿಗಳ ಒಕ್ಕೂಟದ ಪ್ರಧಾನ
ಕಾರ್ಯದರ್ಶಿಗೆ !
ಗಿರಿಗೌಡನನ್ನು ಡ್ರಾಯಿಂಗ್ ಆಫೀಸಿನ ಒಬ್ಬ ಮೆಕ್ಯಾನಿಕಲ್ ಎಂಜಿನೀಯರ್
ಎಂಬುದಕ್ಕಿಂತ, ಒಕ್ಕೂಟದ ಪ್ರಧಾನ ಕಾರ್ಯದರ್ಶಿ ಎನ್ನುವುದೇ ಸೂಕ್ತ. ದಿನ ಬೆಳಗಾದರೆ
ಹಲವಾರು ಅಧಿಕಾರಿಗಳ ಕುಂದು-ಕೊರತೆಗಳ ವಿಚಾರಣೆ, ಅವುಗಳಿಗೆ ಸೂಕ್ತ ಪರಿಹಾರಗಳ
ಚಿಂತನೆ, ವರಿಷ್ಠ ಅಧಿಕಾರಿಗಳೊಡನೆ ಸಂದರ್ಶನ, ಬ್ಯಾಂಕುಗಳಿಗೆ ಓಡಾಟ, ಹೊಸ ಸುದ್ದಿಗಳ
ಸಂಗ್ರಹ-ಹೀಗೆ ಎಷ್ಟೋ ಕೆಲಸಗಳು ! ಕಡ್ಡಿಯನ್ನು ಕಡಿದು ಗುಡ್ಡೆ ಮಾಡುವ ಪೊಳ್ಳು
ಮಾತುಗಳ ಶಬ್ದ ಭಂಡಾರವೇ ಅವನಲ್ಲಿದೆ. ಹಾಗೆಂದೇ ಅವನು ಫೋನಿನಲ್ಲಿ ಅಷ್ಟು
ಹೊತ್ತು ಪಿಸುಗುಟ್ಟಿದ್ದನ್ನು, ಜೀಪಿನಲ್ಲಿ ಭರ್ರೆಂತ ಹೋಗಿದ್ದನ್ನು ಗಂಭೀರವಾಗಿ ಪರಿಗಣಿಸಲೇ
ಇಲ್ಲ ಅವರು. ತಮ್ಮ ಮುಂದಿನ ಹೆಜ್ಜೆಯ ಚಿಂತನೆಯಲ್ಲಿ ತೊಡಗಿರುವಾಗ ಲಕ್ಷ್ಮೕಪತಿಯ
ಆಪ್ತ ಶಿಷ್ಯೆ ರೇಖಾ ಕೈಯಲ್ಲೊಂದು ಮಂಡಲ ಚಿತ್ರದ ನಕಲನ್ನು ಹಿಡಿದು ಬಂದಳು.
ಚಿಂತಕರ ಚಿತ್ತವನ್ನು ಕೆಡಿಸಬಾರದೆಂಬಂತೆ ಅವರಿಂದ ಸ್ವಲ್ಪ ಹಿಂಜರಿದೇ ಉಳಿದಳು. ‘ಬನ್ನಿ’
ಅಂತ ಅವಳನ್ನು ಲಕ್ಷ್ಮೕಪತಿಯೇ ಹತ್ತಿರ ಕರೆದು ವಿಚಾರಿಸಿದ.
“ನೋಡಿ ಸರ್, ಸರ್ಕ್ಯೂಟ್ ‘ಎ-ಫೋರ್’ನಲ್ಲಿ ಹೀಗೆ ಬಂದಿದೆ” ಅಂತ ಚಿತ್ರವನ್ನು
ಅವನ ಕೈಲಿತ್ತಳು. ಅವನು ಮೇಲ್ನೋಟದಲ್ಲೇ ಕೆಲವು ದೋಷಗಳನ್ನು ಗುರ್ತಿಸಿ, ಅದನ್ನೆಲ್ಲ
ಚರ್ಚಿಸುವುದು ಬೇಡವೆಂದುಕೊಂಡು ಹುಡುಗೀನ ತನ್ನ ಕುರ್ಚಿಯೆಡೆಗೆ ಕರೆದೊಯ್ದ.
ಅದೇ ವೇಳೆಗೆ ಮೆಷಿನ್ ಷಾಪ್ನ ತಂತ್ರಜ್ಞನೊಬ್ಬ ‘ಆ ತರಲೆ ಸೋಮ ಇನ್ಸೆಂಟೀವ್
ವಿಚಾರದಲ್ಲಿ ದೊಡ್ಡ ಜಗಳ ತಕ್ಕೊಂಡಿದ್ದಾನೆ ಸರ್, ಸ್ವಲ್ಪ ಬನ್ನಿ’ ಅಂತ ಹೇಳಿದಾಗ ವ್ಯವಸ್ಥಾಪಕ
ಸೂರಿಯೂ ಎದ್ದು ಹೋದ. ಯಾವ ಸಹವರ್ತಿ, ಅನುವರ್ತಿಗಳ ಕಾಟವೂ ಇಲ್ಲದ
ರಂಗಣ್ಣ ಮಾತ್ರ ಆಗ ತಾನೆ ಕಾಣಿಸಿದ ಸೂರ್ಯರಶ್ಮಿಯು ಬಿಳಿಯ ಮಂಜನ್ನು ನುಂಗುತ್ತಿರುವ
ಅಪೂರ್ವ ಪ್ರಕ್ರಿಯೆಯನ್ನು ನೋಡುತ್ತ ಕುಳಿತ. ಕರಗುತ್ತಿರುವ ಮಂಜಿನ ಹಿಂದೆ ವಾರದ
ಹಿಂದಿನ ಪ್ರಮಾದ ಚಿತ್ರವನ್ನು ಬಿಡಿಸಿಕೊಳ್ಳುತ್ತ ಹೋದ …
ಕಳೆದ ಶನಿವಾರದಂದು ತಾನು ರಜೆ ಹಾಕದೆ, ಸೂರಿಯು ತನ್ನ ಚಾಣಾಕ್ಷ ಪದ
ಪುಂಜಗಳಿಂದ ಸಿದ್ಧಗೊಳಿಸಿದ್ದ ಆ ಪತ್ರಕ್ಕೆ ಸಹಿ ಹಾಕಿ, ಅದನ್ನು ಅಂಚೆ ಡಬ್ಬಕ್ಕೆ
ಹಾಕಿದ್ದಿದ್ದರೆ ! ‘ನಾಳೆ ಮಾಡಿದರಾಯಿತು’ ಎಂಬ ಆಲಸ್ಯ ಧೋರಣೆ ಎಂಥ ಪ್ರಮಾದವನ್ನು
ತಂದೊಡ್ಡಿತು ! ನಾಳೆಯೆಂಬುದು ಹಾಳು ಎಂದು ಹಿರಿಯರು ಅಷ್ಟು ಅನುಭವವಿಲ್ಲದೆ
ಮಾಡಿದ್ದಾರೆಯೇ? ಕೆಲವೊಮ್ಮೆ ನಾವೆಲ್ಲರೂ ಸಮಯದ ಗೊಂಬೆಯಾಗಿ ಬಿಡುತ್ತೇವೆ.
ಕಾಲವು ಕೈಕೊಡುವುದು ಹೀಗೆಯೇ. ಅಣ್ಣ ‘ಟಾಟಾ ಸುಮೋ’ ಮಾಡಿಕೊಂಡು ನಾವಿಬ್ಬರೂ
ತಿರುಪತಿಗೆ ಹೊರಟಿದ್ದೀವಿ, ನೀವೂ ಬನ್ನಿ ಅಂತ ಗಂಡ-ಹೆಂಡತಿ – ಇಬ್ಬರು ಮಕ್ಕಳಿಗೂ
ಆಹ್ವಾನ ಕೊಟ್ಟರೆ ಇಲ್ಲವೆನ್ನುವುದು ಹೇಗೆ? ಶನಿವಾರ ರಜೆ ಹಾಕಿದಾಗ ಮೇಜಿನ
ತಳಖಾನೆಯಲ್ಲಿಟ್ಟ ಪತ್ರದ ಸಂಗತಿ ಮರೆತೇ ಹೋಗಿತ್ತು.
ಏನೋ ಒಟ್ಟಿನಲ್ಲಿ ‘ಆ ವೆಂಕಟರಮಣನಿಂದಲೇ ಈ ಸಂಕಟ’ ಎಂದು ಉಲ್ಟಾ
ಗಾದೆಗೆ ತಾನೇ ಖುಷಿಯಾದ.
ಈ ನಿಟ್ಟಿನಲ್ಲಿ ನನ್ನದು ಮಾತ್ರವೇ ತಪ್ಪು ಎನ್ನುವುದು ಸರಿಯಲ್ಲ. ನನ್ನ ಸಹಿಗಾಗಿ
ಕಾಯದೆ ಅವರಿಬ್ಬರಲ್ಲಿ ಯಾರಾದರೂ ಪತ್ರವನ್ನು ಅಂಚೆ ಡಬ್ಬಿಗೆ ಹಾಕಬಹುದಾಗಿತ್ತಲ್ಲ !
ಹಾಗೆ ಆಗದಿದ್ದಲ್ಲಿ, ನಾನು ತಿರುಪತಿಯಿಂದ ಹಿಂದಿರುಗುವವರೆಗೂ ಕಾದು ನನ್ನ ಸಹಿ
ಪಡೆಯಬಹುದಿತ್ತಲ್ಲ ! ಅದುವರೆಗೂ ಪತ್ರವನ್ನು ಸೂರಿ ತನ್ನ ಬಳಿಯೇ ಜೋಪಾನವಾಗಿ
ಕಾಯ್ದಿಟ್ಟುಕೊಳ್ಳಬಹುದಿತ್ತಲ್ಲ !
ಎಂದೆಲ್ಲ ಪರ್ಯಾಯ ಚಿಂತನೆ ನಡೆಸಿ ತನ್ನ ಹೆಗಲಿಗೇರಿದ ಶನಿಯನ್ನು ಅವರಿಬ್ಬರ
ಹೆಗಲಿಗೆ ವರ್ಗಾಯಿಸಲು ನೋಡಿದ.
ಇವೆಲ್ಲಕ್ಕಿಂತ ಹೆಚ್ಚಿನದಾದ ವಿಚಾರವು ರಂಗಣ್ಣನ ತಲೆಯನ್ನು ತಿನ್ನತೊಡಗಿತು.
ಅದೆಂದರೆ ಪತ್ರದಲ್ಲಿ ಅವನ ಹೆಸರಿನ ಮೇಲೆ ಪೋರ್ಜರಿ ಸಹಿ ಮಾಡಿದ ‘ಕರಾಳಹಸ್ತ’
ಯಾವುದಿರಬಹುದು ಎಂಬುದು. ಸ್ಯಾಡಿಸ್ಟ್ ಸುಕುಮಾರ್? ಗೂಢಚಾರಿ ಗುಂಡೂರಾಯ?
ನಕ್ಸಲೈಟ್ ದಾಡಿಯ ಅಬ್ರಹಂ? ಇಲ್ಲ, ಸೇವಾ ಸೋಗಲಾಡಿ ಗಿರಿಗೌಡನೇ ಯಾಕಾಗಿರಬಾರದು?
ಖಚಿತ ಅಂದಾಜಿಗೆ ಸಿಗುತ್ತಿಲ್ಲ. ಷಾರ್ಟ್ ಲಿಸ್ಟ್ಗೆ ಸಿಗುವುದಂತೂ ಇವರು ಮೂವರೇ !
ರಂಗಣ್ಣನ ತಲೆ ಬಿಸಿಯಾಗತೊಡಗಿತು. ‘ಮನಸ್ಸೇ ರಿಲ್ಯಾಕ್ಸ್ ಪ್ಲೀಸ್’ ಎಂಬ
ಸಂತವಾಣಿ ನೆನಪಿಗೆ ಬಂದು ಅದುವರೆಗೆ ಮಂಜಿಗೆ ಹೆದರಿ ಭದ್ರಗೊಂಡಿದ್ದ ಕಿಟಕಿಯ
ಮುಚ್ಚಟೆಗಳನ್ನು ತೆರೆದ. ತಣ್ಣನೆಯ ಗಾಳಿ ಹಿತವೆನಿಸಿತು. ಆದರೆ ಆ ಹಿತ ಕ್ಷಣಿಕವಾಯ್ತು.
ಪಕ್ಕದಲ್ಲೇ ಇರುವ ಪರೀಕ್ಷಾಗಾರದ ಚಿಮಣಿಯಿಂದ ಯಂತ್ರದೋಟದ ವೇಗೋತ್ಕರ್ಷ ಹೆಚ್ಚಿ
ಕಿವಿಯನ್ನಪ್ಪಳಿಸಿತು, ಅವನು ಮತ್ತೆ ಮುಚ್ಚಟೆಗಳನ್ನು ಭದ್ರಗೊಳಿಸಿ ವಿದ್ಯುತ್ ಪಂಖವನ್ನು
ಚಾಲೂಗೊಳಿಸಿದ.
ಪಂಖದೊಂದಿಗೆ ಹಳೆಯ ವಿಚಾರವೂ ಸುತ್ತತೊಡಗಿತು.
ಮೂವರು ಮಾಡಿದ ಜುಜುಬಿ ಸಂಗತಿಯು ಒಂದು ಘನಘೋರ ಅಪರಾಧದಂತೆ
ಬೆಳೆದಿದ್ದನ್ನು ಕಂಡಾಗ ಅದೊಂದು ನಗುವ ವಿಚಾರವೇ ಸರಿ. ಎರಡು ವಾರಗಳ ಹಿಂದೆ
ಸಂಸ್ಥೆಯ ಅಧ್ಯಕ್ಷರು ನೌಕರರಿಗೆ ನೀಡಲಾದ ‘ಸ್ವಯಂ ಘೋಷಿತ ನಿವೃತ್ತಿ’ ಯೋಜನೆಯ
ವಿಚಾರವನ್ನೆತ್ತಿಕೊಂಡು ಪತ್ರಿಕಾ ಹೇಳಿಕೆಯೊಂದನ್ನು ನೀಡಿದ್ದರು. ಎಲ್ಲ ಪ್ರಮುಖ ಪತ್ರಿಕೆಗಳೂ
ಅವರ ಹೇಳಿಕೆಯನ್ನು ಅರ್ಧ ಪುಟದಲ್ಲಿ ವರದಿ ಮಾಡಿದ್ದವು. “ಸುದೀರ್ಘ ಸೇವೆಯಿಂದಾಗಿ
ಕೆಲಸದಲ್ಲಿ ಉತ್ಸಾಹ ಕಳೆದುಕೊಂಡವರಿಗೆ, ದೈಹಿಕವಾಗಿ ಬಳಲಿದವರಿಗೆ,
ಅಪರಾಧಗಳನ್ನೆಸಗಿದವರಿಗೆ, ಇಲ್ಲವೆ ಆಲಸಿಗರಾಗಿರುವವರಿಗೆ – ದೊಡ್ಡ ಗಂಟಿನ ಹಣ
ಆಕಾಶ ಬುಟ್ಟಿ ಮತ್ತು ಏಣಿ / 70 ಆಕಾಶ ಬುಟ್ಟಿ ಮತ್ತು ಏಣಿ / 71
ಕೊಟ್ಟು ಕೈಕುಲುಕಿ ವಿದಾಯ ಹೇಳುವ ಉದ್ದೇಶದಿಂದಲೇ ಸ್ವಯಂ ನಿವೃತ್ತಿ ಯೋಜನೆಯನ್ನು
ಜಾರಿಗೆ ತಂದೆವು. ಆದರೆ ಆ ಯೋಜನೆಯ ಉದ್ದೇಶವು ಈಡೇರುತ್ತಿಲ್ಲ. ನಿರೀಕ್ಷೆಗೆ
ವ್ಯತಿರಿಕ್ತವಾಗಿ ಕಾರ್ಯದಕ್ಷರು, ಮೇಧಾವಿಗಳು, ಪ್ರಾಮಾಣಿಕ ಶ್ರಮ ಜೀವಿಗಳು ಹೆಚ್ಚಿನ
ಸಂಖ್ಯೆಯಲ್ಲಿ ಅರ್ಜಿಹಾಕುತ್ತಿದ್ದಾರೆ. ಪ್ರವೃತ್ತಿಯು ಹೀಗೆಯೇ ಮುಂದುವರಿದರೆ ನಾವು ಈ
ಯೋಜನೆಯನ್ನೇ ಕೈಬಿಡಬೇಕೆಂಬ ವಿಚಾರದಲ್ಲಿ ಗಂಭೀರ ಚಿಂತನೆ ನಡೆಸಿದ್ದೇವೆ” ಎಂಬುದೇ
ಆ ಹೇಳಿಕೆಯ ಮುಖ್ಯಾಂಶ.
ಇವರ ಹೇಳಿಕೆಯಲ್ಲಿ ಅರ್ಥವೇ ಇಲ್ಲ. ‘ಸತತವಾಗಿ ಮೂವತ್ತು ವರ್ಷಗಳ
ಸೇವೆ, ಇಲ್ಲವೆ ಐವತ್ತೈದು ವರ್ಷ ವಯಸ್ಸು – ಇರುವ ಯಾವ ಉದ್ಯೋಗಿಯಾದರೂ
ಇದಕ್ಕೆ ಅರ್ಜಿ ಹಾಕಿಕೊಳ್ಳಬಹುದು. ದಕ್ಷತೆ ಅದಕ್ಷತೆಗಳ ವಿಚಾರವೇ ಬರುವುದಿಲ್ಲ. ಇಂತಹ
ಟೀಕೆಗಳು ಸಂಸ್ಥೆಯ ಒಳಗೂ-ಹೊರಗೂ ಬಹಿರಂಗವಾಗಿಯೇ ಕೇಳಿಬರುತ್ತಿರುವಾಗ, ಅದನ್ನು
‘ಕಪ್ಪು-ಬಿಳುಪಿ’ನಲ್ಲಿ ತೋರಿಸಿದರೆ ತಪ್ಪೇನು? ಪತ್ರಿಕೆಗಳ ‘ವಾಚಕರ ವಾಣಿ’ಯಲ್ಲಿ ಪ್ರಕಟಿಸಿದರೆ
ತಪ್ಪೇನು? ಪ್ರಜಾಪ್ರಭುತ್ವದಲ್ಲಿ ವೈಯಕ್ತಿಕ ಅಭಿಪ್ರಾಯಕ್ಕೆ ಖಂಡಿತ ಹಕ್ಕಿದೆ’.
ಸೂರಿಯ ಈ ತರ್ಕವನ್ನು ಬಹುಮಂದಿ ಸಹೋದ್ಯೋಗಿಗಳು ‘ಫೆಂಟಾಸ್ಟಿಕ್’
ಎಂದಿದ್ದರಲ್ಲವೆ ಆಗ ! ‘ಓದುಗರ ಪತ್ರ’ವು ಸಿದ್ಧವಾದನಂತರ ಅದನ್ನು ‘ಡೈಲಿ ಎಕ್ಸ್ಪ್ರೆಸ್’
ಪತ್ರಿಕೆಗೆ ಕಳಿಸುವ ಇಂಗಿತವನ್ನು, ವ್ಯಕ್ತಪಡಿಸಿ ಪತ್ರದ ಒಕ್ಕಣೆ, ಶೈಲಿ ಭಾಷೆಗಳನ್ನು ಅಬ್ರಹಂ,
ಸ್ಯಾಡಿಸ್ಟು ಮೊದಲಾಗಿ ಎಲ್ಲರೂ ಶ್ಲಾಘಿಸಿದ್ದರಲ್ಲವೆ ! ಹದಿನೈದು ವರ್ಷ ವಿದೇಶದಲ್ಲಿದ್ದು
ಬಂದವರೊಬ್ಬರಂತೂ ಸೂರಿಯನ್ನು ‘ಇಲಾಖೆಯ ಷೇಕ್ಸ್ಪಿಯರ್’ ಅಂತಲೇ ಹೊಗಳಿ
ಅಟ್ಟಕ್ಕೇರಿಸಿದ್ದರಲ್ಲವೇ !
ಆದರೆ ಈ ಎಲ್ಲ ಕೊಂಡಾಡಿಗರೂ ಪತ್ರಕ್ಕೊಂದು ಸಹಿ ಹಾಕಿ ಎಂದಾಗ ಮಾತ್ರ
ಕೈಯನ್ನು ಮುಂದೆ ಚಾಚಲಿಲ್ಲ. ಸಾಮಾನ್ಯವಾಗಿ ಸೂರಿ ಹೇಳಿದ್ದಕ್ಕೆಲ್ಲ ಸೈ ಎನ್ನುವವರು-
ರಂಗಣ್ಣ ಮತ್ತು ಲಕ್ಷ್ಮೕಪತಿ ಮಾತ್ರ.
ಮೂವತ್ತು ವರ್ಷಗಳ ಸೇವಾವಧಿಯನ್ನು ಪೂರೈಸಿರುವ ಸೂರಿ ಮತ್ತು ಲಕ್ಷ್ಮೕಪತಿ
ಇಬ್ಬರೂ ಸ್ವಯಂ ನಿವೃತ್ತಿಗಾಗಿ ಅರ್ಜಿ ಹಾಕಿದ್ದರೂ ಅವು ತಿರಸ್ಕೃತವಾಗಿ ‘ತಂಪು ದಾಸ್ತಾನು’
ಸೇರಿದ್ದವು. ಅರ್ಜಿ ಹಾಕುವ ಮನಸ್ಸು ಮಾಡಿದ್ದು ಕೂಡ ಅನಿರೀಕ್ಷಿತವಾಗಿರಲಿಲ್ಲ. ಇಲಾಖೆಯಲ್ಲಿ
ಹೆಚ್ಚುತ್ತಿರುವ ಪಕ್ಷಪಾತ, ಜಾತೀಯತೆ, ಅಸೂಯೆ, ಅನ್ಯಾಯಗಳಿಂದ ಅವರು ಆಗಿಂದಾಗ್ಗೆ
ಸಿಡಿದು ಮಾತಾಡುತ್ತಿದ್ದವರು. ಯಾವುದಾವುದೋ ಸಮಿತಿಯ ಸದಸ್ಯರಾದವರು –
ಅವರ ಹಿಂಬಾಲಕರು ಇಲಾಖೆಯ ಕೆಲಸ ಬಿಟ್ಟು ‘ದಂಡಪಿಂಡ’ಗಳಾಗಿ ಅಲೆಯುವುದನ್ನು
ಕಂಡಾಗ, ಪ್ರಾಮಾಣಿಕವಾಗಿ ದುಡಿಯುವವರ ರಕ್ತ ಕುದಿಯುವುದು ಸಹಜವೇ. ಇನ್ನು
ಮುಂದೆ ಪ್ರಾಮಾಣಿಕ ದುಡಿಮೆಯ ಕಿಮ್ಮತ್ತು ಕುಗ್ಗುತ್ತದೆಂಬ ‘ಕೈವಲ್ಯ ಜ್ಞಾನ’ ಉಂಟಾಗುತ್ತ
ಸೂರಿ-ಲಕ್ಷ್ಮೕಪತಿ- ಕೆಲಸ ಕಾರ್ಯಗಳಲ್ಲಿ ಸ್ವಲ್ಪ ಉಪೇಕ್ಷೆ ತೋರುತ್ತಿದ್ದಾರೆಂಬುದೂ ನಿಜ.
‘ಇಂಟರ್ವ್ಯೂ ಕಮಿಟಿ’ ಯಲ್ಲಿ ಕುಳಿತ ಕೆಲ ಜೋಕರ್ಗಳು ಕೇಳುವ ಅನುಚಿತ,
ಅಸಂಬದ್ಧ, ಕೆಲವೊಮ್ಮೆ ಮೂರ್ಖ ಪ್ರಶ್ನೆಗಳಿಗೆಲ್ಲ ತಾಳ್ಮೆಯಿಂದ ಉತ್ತರಿಸಿಯೂ ಹೊರಬಿದ್ದ
ಫಲಿತಾಂಶದಿಂದ ಅವರೇ ಮೂರ್ಖರಾಗಿದ್ದರು. ಆಗಲಷ್ಟೆ ಅವರ ಅಂತರಾತ್ಮವು ‘ನೀನೊಬ್ಬ
ಬುದ್ಧಿವಂತನೆಂದು ತೋರಿಸಲು ಅತ್ಯುತ್ಸಾಹದ ಕತ್ತೆಯಾಗಬೇಡ. ಬಾಸ್ ಎಂಬ ಸವಾರ
ಕಣ್ಣೆದುರಿಗೆ ಕ್ಯಾರೆಟ್ ಕಟ್ಟಿ ನಿನ್ನನ್ನು ಓಡಿಸುತ್ತಲೇ ಇರುತ್ತಾನೆ ಎಂಬುದನ್ನು ಈಗಲಾದರೂ
ಅರ್ಥಮಾಡಿಕೋ. ನಿನ್ನ ಕಾಯಕದಿಂದ ನಿನ್ನ ಬಾಸ್ಗಷ್ಟೆ ಸಿಗುತ್ತದೆ ಕೈಲಾಸ. ಕರ್ಮವೆಂದು
ಅನುಭವಿಸುವಿಯಾದರೆ ನಿನ್ನ ಹಣೆಬರಹ. ಏಳು ಈಗಲಾದರೂ ಎದ್ದೇಳು, ಜಾಗೃತನಾಗು,
ಬಂಡಾಯ ಹೂಡು. ನಿನ್ನ ವಿದ್ಯೆ-ಅನುಭವಗಳಿಗೆ ಬೇರೆಲ್ಲಿಯಾದರೂ ಬೆಲೆಯಿದ್ದೇ ಇದೆ’
ಎಂದು ಬಹು ಹಿಂದೆಯೇ ಎಚ್ಚರಿಸಿತ್ತು.
ಅವರ ಸ್ವಯಂ ನಿವೃತ್ತಿ ಅರ್ಜಿಗಳು ತಣ್ಣಗಾಗಿ ಕುಳಿತ ಮೇಲೆ ಬೇರೆ ಇಲಾಖೆಗೆ
ವರ್ಗಾವಣೆ ಕೋರಿದ ಅರ್ಜಿಗಳೂ ಅದೇ ಗತಿ ಕಂಡವು. ಜಿ.ಎಂ. ಸಾಹೇಬರು ‘ದಕ್ಷತೆ –
ಅನುಭವ ಇರುವವರಿಗಲ್ಲ ಇಂಥ ದಾರಿಗಳು’ ಎಂದು ಹುಸಿನಗೆಯಲ್ಲೇ ಕಟ್ಟಿಹಾಕಿದರು.
ತಾವು ಅಪ್ರಯೋಜಕರೆಂದು ತೋರಿಸುವುದು ಸಹ ಅದೆಷ್ಟು ಕಷ್ಟ ಸಾಧ್ಯವೆನಿಸಿತು. ಅವರಿಗೆ
ಒಟ್ಟಿನಲ್ಲಿ ಇತ್ತ ಬದುಕಲೂ ಬಿಡದ, ಸಾಯಲೂ ಆಗದಂತಹ ಪರಿಸ್ಥಿತಿ.
‘ಪ್ರೊಮೋಷನ್ ವಿಷಯದಲ್ಲಿ ನಾನಂತೂ ನಿಸ್ಸಹಾಯಕ. ಆದರೆ ನಿಮ್ಮ ಫ್ರಾನ್ಸ್
ಪ್ರವಾಸಕ್ಕೆ ಶಿಫಾರಸ್ಸು ಮಾಡಿದ್ದು ನಾನೇ ಅಲ್ಲವೇ?’
ಸ್ಯಾಡಿಸ್ಟು ಗಾಯಕ್ಕೆ ತುಪ್ಪ ಸವರಿದಾಗ ಲಕ್ಷ್ಮೕಪತಿಗೆ ನೋವಿಗಿಂತ ನಗುವೆ ಹೆಚ್ಚಾಗಿ
ಬಂತು. ಪ್ರವಾಸಕ್ಕೆ ನಿಗದಿಯಾಗಿದ್ದ ಯುವ ಎಂಜಿನಿಯರ್ ಒಬ್ಬನು ಕಡೇ ಗಳಿಗೆಯಲ್ಲಿ
ಸಂಸ್ಥೆಗೆ ‘ಬೈ’ ಹೇಳಿದ್ದರಿಂದಲ್ಲವೆ, ಆ ಅವಕಾಶವು ಅನಿವಾರ್ಯವಾಗಿ ತನಗೊದಗಿದ್ದು? ಆ
ಬದಲಾವಣೆಯ ಆಯ್ಕೆಯು ಕೂಡಾ ಜಿ.ಎಂ. ಅವರಿಂದಲೇ ಹೊರತು ನಿನ್ನಿಂದಲ್ಲ
ಎಂದುಕೊಂಡು ಸುಮ್ಮನಾದ. ಬಿಟ್ಟುಹೋದ ಆ ಯುವ ಎಂಜಿನಿಯರ್ ವೇಗಕ್ಕೆ ಯೋಗ್ಯತೆಗೆ
ಇದು ಸೂಕ್ತ ಸ್ಥಳವಲ್ಲ ಎಂಬುದು ಇದ್ದ ಎರಡೇ ವರ್ಷಗಳಲ್ಲಿ ಅರ್ಥವಾಗಿರಬೇಕು.
ಇನ್ನು ಬಡ್ತಿ ವಿಚಾರದಲ್ಲಂತೂ ಬಿಡಿ. ಕಳೆದ ಮೂರು ವರ್ಷಗಳಿಂದ
ಸಂದರ್ಶನಗಳಿಂದಾದ ಕಹಿ ಅನುಭವ ಅವರಿಬ್ಬರನ್ನೂ ಕಾಡುತ್ತಲೇ ಇತ್ತು.
‘ನೀವು ಇಂಟರ್ವ್ಯೂನಲ್ಲಿ ಸಾಕಷ್ಟು ಚೆನ್ನಾಗಿಯೇ ಉತ್ತರಿಸಿದಿರಿ. ಆದರೇನು
ಮಾಡುವುದು, ಇದ್ದದ್ದು ಒಂದೇ ಹುದ್ದೆ. ಸಹಜವಾಗಿ ಅದು ಸೀನಿಯಾರಿಟಿ ಇದ್ದವರಿಗೇ
ಹೋಗಬೇಕಾಗುತ್ತದೆ’.
‘ಈ ಬಾರಿ ನಾನು ಮೂರು ಹುದ್ದೆಗಳಿಗೆ ತುಂಬಾ ಪ್ರಯತ್ನ ಪಟ್ಟೆ. ಎಂ.ಡಿ.
ಅವರು ಇಲಾಖೆಯ ಉತ್ಪಾದನೆ ಮತ್ತು ಖರ್ಚಿನ ಅಂಶಗಳನ್ನು ಪರಿಗಣಿಸಿ ಒಂದೇ
ಹುದ್ದೆಗೆ ಒಪ್ಪಿಗೆ ಕೊಟ್ಟಿದ್ದಾರೆ. ಪಾಪ, ಅಚ್ಚುತನ್ಗೆ ಇನ್ನು ಆರು ತಿಂಗಳಷ್ಟೆ ಸರ್ವೀಸ್
ಉಳಿದಿದೆ. ಆತ ಸಂತೋಷದಿಂದ ಮನೆಗೆ ಹೋಗಲಿ’
‘ಪ್ರೊಮೋಷನ್ ಎಂದರೆ ಅಂಥಾ ಹೆಚ್ಚಿನದೇನು? ಒಂದು ಇಂಕ್ರೀಮೆಂಟ್ ಲಾಭವಷ್ಟೆ.
ಆಕಾಶ ಬುಟ್ಟಿ ಮತ್ತು ಏಣಿ / 72 ಆಕಾಶ ಬುಟ್ಟಿ ಮತ್ತು ಏಣಿ / 73
ಅದಕ್ಕೇಕಿಷ್ಟು ಎಮೋಷನಲ್ ಆಗ್ತೀರಿ?’
ಒಟ್ಟಿನಲ್ಲಿ ಈ ಇಬ್ಬರಿಗೆ ಯಾವ್ಯಾವ ಅಂಶಗಳು ಸರಿಹೊಂದುವುದಿಲ್ಲವೋ, ಅದೇ
ಅಂಶಗಳನ್ನು ಎತ್ತಿ ಹಿಡಿದು ತಮಗೆ ಬೇಕಾದವರನ್ನು ಆಯ್ಕೆ ಮಾಡಿದ್ದು, ಈಗ ಗುಟ್ಟಿನ
ಸಂಗತಿಯೇನೂ ಆಗಿ ಉಳಿದಿಲ್ಲ. ಬರೀ ಬುರುಡೆಯನ್ನು ನೇವರಿಸುವ ಇಂತಹ
ಚತುರೋಕ್ತಿಗಳನ್ನು ಸಾಕಷ್ಟು ಕೇಳಿದ್ದಾಗಿದೆ. ಕಳೆದ ವರ್ಷವಂತೂ ಭಾರಿ ಮೋಸವೇ
ನಡೆದು ಹೋಯಿತು. ಕನಿಷ್ಠ ನಾಲ್ಕು ಕೆಳಹುದ್ದೆಗಳನ್ನು ಒತ್ತೆಯಿಟ್ಟು ಎರಡು ಮೇಲು
ಹುದ್ದೆಗಳನ್ನು ಗಿಟ್ಟಿಸಲಾಗಿತ್ತು. ಅಂತೂ ಇಂತೂ ಕುಂತಿ ಮಕ್ಕಳಿಗೆ ರಾಜ್ಯವಿಲ್ಲ.
ಇನ್ನು ಸತ್ಯ ಹರಿಶ್ಚಂದ್ರನ ವಂಶಸ್ಥರೇ ಆದ ಜಿ.ಎಂ. ಸಾಹೇಬರು ಬಡ್ತಿ ವಿಚಾರದಿಂದ
ದೂರವೇ ಉಳಿದು, ‘ಸಿಂಪಲ್ ಲಿವಿಂಗ್ – ಹೈ ಥಿಂಕಿಂಗ್’ ನೀತಿಯನ್ನು ಹೇಳುತ್ತಲೇ
ನಿವೃತ್ತರಾಗಿ ಹೋದರು. ಅವರ ಜಾಗಕ್ಕೆ ಮೇಣದ ಜಾತಿಯ ಎಜಿಎಂ ಒಬ್ಬರು ಬಂದು
ಕುಳಿತ ಮೇಲಂತೂ ಇಲಾಖೆಯಲ್ಲಿ ‘ದೇವರೇ ಗತಿ’ ಎಂಬಂತಾಗಿದೆ. ಈ ಎಜಿಎಂ
ಅನಿಸಿಕೊಂಡಾತ ಸ್ವಂತಿಕೆಯಿಂದ ಯಾವ ನಿರ್ಧಾರಗಳನ್ನೂ ಕೈಗೊಳ್ಳಲಾಗದೆ, ಕೇವಲ
‘ಅನುಭವೀ ಅನುವರ್ತಿ’ಗಳ ಮರ್ಜಿ ಹಿಡಿಯುವಂತಾಯಿತು.
ಹಲವರ್ಷಗಳಿಂದ ಇಲಾಖೆಯಲ್ಲಿದ್ದರೂ ಮುಖ್ಯ ವಾಹಿನಿಯಲ್ಲಿ ಬೆರೆಯದೆ,
ಎಲ್ಲರನ್ನೂ ಟೀಕಿಸುತ್ತ, ಒಂದು ರೀತಿಯ ಬಂಡುಕೋರನಂತೆ ಕಾಣುತ್ತಿದ್ದ ‘ದಾಡಿ’ ಅಬ್ರಹಂಗೆ ತನ್ನ ಸೇವಾ ಜ್ಯೇಷ್ಠತೆಯಿಂದಲೇ ಅದೃಷ್ಟ ಖುಲಾಯಿಸಿತು. ಡಿ.ಜಿ.ಎಂ. ಆಗಿಯೇ ಬಿಟ್ಟು
ದಂಡನೆ ದಬ್ಬಾಳಿಕೆಯನ್ನೇ ಅಸ್ತ್ರ ಮಾಡಿಕೊಂಡ. ‘ಮೇಣದ ಮನುಷ್ಯ’ ಇಲಾಖೆಗೆ ‘ನಾಮ್
ಕೆ ವಾಸ್ತೆ ಪಟೇಲ’ ಇದ್ದ ಹಾಗೆ.
‘ದಾಡಿ’ಗೀಗ ಸಂಕ್ರಮಣ ಕಾಲ. ಹೊಸ ಕ್ರಾಂತಿಯ ಹರಿಕಾರನಂತೆ ಚುರುಕಾಗ
ತೊಡಗಿದ. ಹಿಂದಿನ ಜಿಎಂ ಇಂದ ಇಲಾಖೆಯಲ್ಲಿ ಹಲವರಿಗೆ ಆಗಿದ್ದ ಅನ್ಯಾಯಗಳನ್ನೆಲ್ಲ
ಸರಿಪಡಿಸುವುದಾಗಿ ಬಹಿರಂಗವಾಗಿ ಹೇಳಿಕೊಳ್ಳತೊಡಗಿದ. ‘ನಿಮಗೆ ಆಯೋಜಿಸಿದ ಕೆಲಸಗಳನ್ನು
ಶ್ರದ್ಧೆಯಿಂದ ಮಾಡಿ; ನಿಮ್ಮ ಯೋಗಕ್ಷೇಮವನ್ನು ನನಗೆ ಬಿಡಿ’ – ಎಂಬುದಾಗಿ ಭಗವದ್ಗೀತೆಯ
ಕರ್ಮಸಿದ್ಧಾಂತವನ್ನು ಬೋಧಿಸತೊಡಗಿದ. ಸಮಸ್ಯೆಗಳನ್ನುಕೊಂಡು ಹೋದರೆ ಮಾತ್ರ
ಜ್ವಾಲಾಮುಖಿಯೇ ಆಗಿಬಿಡುತ್ತಾನೆ. ಬಹುಶಃ ಕ್ರಿಯಾನುಭವವಿಲ್ಲದ ಯಾರ ಧೋರಣೆ-
ವರ್ತನೆಗಳೂ ಹೀಗೆಯೇ ಇರುತ್ತವೇನೋ ! ಯಾವ ಸಮಸ್ಯೆಯನ್ನೂ ವಿಶ್ಲೇಷಿಸಿ ಪರಿಹಾರ
ಕಂಡುಕೊಳ್ಳುವ ವ್ಯವಧಾನ ಅಂಥವರಿಗಿರುವುದಿಲ್ಲ. ಇದರಿಂದ ಸಮಸ್ಯೆಗಳು ಉಳಿದಲ್ಲೇ
ಉಳಿದು ತುರ್ತುಕೆಲಸಗಳೂ ಕುಂಟತೊಡಗಿವೆ. ಇಂತಹ ಸ್ಥಿತ್ಯಂತರದಲ್ಲಿ ಯಾರು ಡಾಂಭಿಕರೋ,
ಅವರೆಲ್ಲ ‘ದಾಡಿ’ಗೆ ಆಪ್ತರಾಗತೊಡಗಿದರು.
ಬದುಕಿನಲ್ಲಿ ಬೇಸತ್ತವರು, ಒಂದೋ ವೇದಾಂತಿಗಳಾಗತ್ತಾರೆ, ಇಲ್ಲವೆ ಹುಚ್ಚರಂತೆ
ವರ್ತಿಸುವ ಬಂಡಾಯಗಾರರಾಗುತ್ತಾರೆ. ಸೂರಿ ಹಾಗೂ ಲಕ್ಷ್ಮೕಪತಿ ಆ ಎರಡರ ನಡುವೆ
ಇರುವ ಅಧಿಕ ಪ್ರಸಂಗಿಗಳಾದರು ಅಷ್ಟೆ. ಸಂಸ್ಥೆಯ ಅಧ್ಯಕ್ಷರ ಹೇಳಿಕೆಯನ್ನು ಸಾರಾಸಗಟಾಗಿ
ವಿರೋಧಿಸದೆ, ಸತ್ಯ ಶೋಧನೆಯ ಅರಿವು ಮಾಡಿಕೊಡಲು ಪತ್ರ ಬರೆಯುವ ಯತ್ನ
ಮಾಡಿದರು. ಹಲವರ ರೀತ್ಯ ಇದೂ ಒಂದು ಅಧಿಕ ಪ್ರಸಂಗಿತನವೇ. ಆದರೆ ಪ್ರಸಂಗವು
ಈ ರೀತಿಯ ಗಂಭೀರತೆಗೆ ತಿರುಗುವ ಅಂದಾಜು ಇರಲೇ ಇಲ್ಲ. ‘ಏನೋ ಮಾಡಲು
ಹೋಗಿ …’ ಎಂಬುದಾಗಿ ಆ ಮೂವರಲ್ಲಿ ರಂಗಣ್ಣನೇ ಹೆಚ್ಚು ಪರಿತಪಿಸಿದವನು.
ಸೇವಾ ಜ್ಯೇಷ್ಠತೆಯ ಕಿರಿತನದಿಂದಾಗಿ ರಂಗಣ್ಣ ತನ್ನ ಬಡ್ತಿಯ ಬಗ್ಗೆ ಎಳ್ಳಷ್ಟೂ ತಲೆ
ಕೆಡಿಸಿಕೊಂಡವನಲ್ಲ. ಸೀನಿಯರ್ಗಳ ಸ್ಥಿತಿಯು ನೆಟ್ಟಗಾದ ಮೇಲಲ್ಲವೆ ದೊಡ್ಡವರು ನನ್ನ
ಕಡೆ ಗಮನ ಹರಿಸುವುದು? ಎಂದು ನಿಸೂರಾಗಿ ಇದ್ದಂಥವನು. ‘ದಾಡಿ’ಯೇ ನೇರವಾಗಿ
ಹಚ್ಚುವ ಕೆಲಸಗಳಲ್ಲಿ ಆಗೀಗ ಅವುಗಳಲ್ಲಿನ ಸಣ್ಣ ಸಣ್ಣ ಅನುಮಾನಗಳನ್ನೇ ಮುಂದಿಟ್ಟುಕೊಂಡು
ಹೋಗಿ ತಲೆ ತಿನ್ನುವನು. ‘ದಾಡಿ’ಯು ತಲೆಬಿಸಿ ಮಾಡಿಕೊಂಡರೆ’ ನಾನು ಇಷ್ಟಾದರೂ
ಮಾಡುತ್ತೇನೆ, ನನ್ನೆದುರಲ್ಲೇ ಇರುವ, ದಿನದಲ್ಲಿ ಕನಿಷ್ಠ ಒಂದು ಗಂಟೆಯ ಕಾಲವಾದರೂ
ಇಲಾಖೆಯಲ್ಲಿರದ ಆ ಗೌಡನ ಮೇಲೇಕೆ ಮೃದುಧೋರಣೆ?’ ಎಂದು ತಿರುಮಂತ್ರ ಹಾಕುತ್ತಾನೆ.
‘ದಾಡಿ’ಯ ಜೊತೆಗೆ ಗೌಡನ ಸಂಬಂಧವು ತೀರಾ ಹತ್ತಿರವಾಗುತ್ತಿರುವ ಸಂಕಟ ಆ
ಪ್ರಶ್ನೆಯಲ್ಲಡಗಿರುವುದು ‘ದಾಡಿ’ಗೂ ಅರ್ಥವಾಗುತ್ತದೆ.
‘ನಾನೂ ನಿಮ್ಮನ್ನೊಂದು ಪ್ರಶ್ನೆ ಕೇಳ್ತೀನಿ. ಕಳೆದ ಚುನಾವಣೇಲಿ ನೀವೆಲ್ಲ ಸೇರಿ
ಆತನನ್ನ ಸಂಘದ ಪ್ರಧಾನ ಕಾರ್ಯದರ್ಶಿಯಾಗಿ ಏಕೆ ಆರಿಸಿದಿರಿ ಹೇಳಿ’ ಎಂಬುದಕ್ಕೆ
ಮಾತ್ರ ಉತ್ತರವಿಲ್ಲದೆ ಪೆಚ್ಚು ಮುಖ ಹಾಕಬೇಕಾಯ್ತು ರಂಗಣ್ಣ. ಅದೂ ನಿಜವೇ. ಸಂಘದ
ಕೆಲಸವೆಂದು ತಾನೆ ಗೌಡ ಸರ್ವಾಂತರ್ಯಾಮಿಯಂತೆ ಸುತ್ತುತ್ತಿರುವುದು ! ಆ ಮನುಷ್ಯ
ಆರಿಸಿ ಬಂದರೆ ತನಗೇನೋ ಅನುಕೂಲವಾಗುತ್ತದೆಂಬ ಆಶಯ ಇಟ್ಟುಕೊಂಡಲ್ಲವೆ ಆತನ
ಪರ ತಾನು ಪ್ರಚಾರ ನಡೆಸಿದ್ದು.
ಈಗ ಹೊರಗಿನ ಹವೆಯಲ್ಲಿ ಬಿಸಿಯೇರಿತ್ತು. ಡ್ರಾಯಿಂಗ್ ಹಾಲ್ನ ನಕ್ಷಾಫಲಕಗಳಲ್ಲಿ
ಸದ್ದಿಲ್ಲದೆ ಕೆಲಸ ನಡೆದಿದ್ದು ಪೆಂಟಾಗನ್, ಸೆಟ್ ಸ್ಕೆಯರ್ಗಳು ಪೆನ್ಸಿಲ್ ರಬ್ಬರ್ಗಳೊಡನೆ
ಕ್ಷಿಪ್ರ ಕ್ರೀಡೆ ನಡೆಸುತ್ತಿದ್ದವು. ಮಾತಿಲ್ಲದ ಮೌನಕ್ಕೆ ರಂಗಣ್ಣ ಹೆದರಿ ಕಿಟಕಿಯಾಚೆಯ
ಮರಗಳನ್ನು ಶೂನ್ಯ ಚಿತ್ತನಾಗಿ ನೋಡುತ್ತಿರುವಾಗ, ಚಾಲಕ ನಾಣಯ್ಯ ಕಾಣಿಸಿಕೊಂಡು
‘ಸಾರ್, ದೊಡ್ಡ ಸಾಹೇಬ್ರು ನಿಮ್ಮ ಮೂವರನ್ನೂ ಬರ ಹೇಳಿದ್ದಾರೆ. ಕಾರ್ ತಂದಿದ್ದೀನಿ ಬನ್ನಿ
ಸಾರ್’ ಎಂದು ನಮ್ರತೆಯಿಂದ ಕರೆದ.
ತನ್ನ ತಲೆಯ ಮೇಲೆ ಸುತ್ತುತ್ತಿದ್ದ ಪಂಖವನ್ನು ಸ್ವಿಚ್ ಆಫ್ ಮಾಡಿ ಹೋಗಿ
ಕಾರಲ್ಲಿ ಕುಳಿತ. ಉಳಿದಿಬ್ಬರು ಆಗಲೇ ಒಳಗಿದ್ದರು.
ದೊಡ್ಡ ಸಾಹೇಬರ ಎದುರಿಗೆ ವಿಶಾಲವಾದ ಮೇಜು. ಅದರ ಎದುರು ಕುರ್ಚಿಗಳಲ್ಲಿ
ಮೂವರೂ ಆಸೀನರಾದ ಮೇಲೆ ಎಲ್ಲರಿಗೂ ಕಾಫಿ, ಬಿಸ್ಕತ್ ಬಂತು. ಯಾರೂ ಅವುಗಳಿಗೆ
ಕೈ ಹಾಕದಿದ್ದಾಗ ‘ಲೆಟಸ್ ಹ್ಯಾವ್ ಎ ಕಪ್ ಆಫ್ ಕಾಫಿ ಫಸ್ಟ್’ ಎಂದು ಚಾಲೂ ಕೊಟ್ಟರು,
ಸಾಹೇಬರು.
ಆಕಾಶ ಬುಟ್ಟಿ ಮತ್ತು ಏಣಿ / 74 ಆಕಾಶ ಬುಟ್ಟಿ ಮತ್ತು ಏಣಿ / 75
ಕಾಫಿಯ ಕೊನೆಯ ಗುಟುಕು ಮುಗಿಯುವ ಮುನ್ನವೇ ‘ನೀವು ಡೈಲಿ ಎಕ್ಸ್ಪ್ರೆಸ್ಗೆ
ಬರೆಯಲು ಸಿದ್ಧ ಮಾಡಿಕೊಂಡಿದ್ದ ಪತ್ರದ ನಕಲನ್ನು ನಿನ್ನೆ ತಾನೆ ನೋಡಿದೆ. ಅದರ ಶೈಲಿ
ಒಕ್ಕಣೆ ಅದೆಷ್ಟು ಅದ್ಭುತವಾಗಿದೆಯೆಂದರೆ; ಬಹುಶಃ ನನಗೆ ಕೂಡಾ ಅಂತಹ ಸೊಗಸಾದ
ಇಂಗ್ಲಿಷ್ ಬಾರದೇನೋ ಎನಿಸುತ್ತದೆ’ ಎಂಬ ಎಜಿಎಂ ಮಾತಿಗೆ ‘ಪತ್ರ ಬ್ರಹ್ಮ’ ಸೂರಿಯ
ಕಣ್ಣು ತುಟಿಗಳು ಮಿಂಚಿದವು.
‘ಕಪ್ಪು-ಲಿಪ್ಪು’ ಗಳ ನಡುವಣ ಹೀರಾಟ ಮುಗಿದ ಮೇಲೆ, ದೊಡ್ಡ ಸಾಹೇಬರು
ಗಂಭೀರ ಧ್ವನಿಯಲ್ಲಿ ‘ವಿಷಯ ಏನೇ ಇರಲಿ, ಸದ್ಯಕ್ಕಂತೂ ನೀವು ಕೊಂಚ
ತೊಂದರೆಗೊಳಗಾಗುವುದಂತೂ ಖಚಿತ. ನೋ ಬಡಿ ಕೆನ್ ಸ್ಟಾಪ್ ದಟ್. ಪರಿಸ್ಥಿತಿಯನ್ನು
ಹೇಗೆ ನಿಭಾಯಿಸುತ್ತೀರಿ ಎಂಬುದು ಬುದ್ಧಿವಂತರಾದ ನಿಮಗೇ ಬಿಟ್ಟ ವಿಚಾರ’ ಎಂದು ಸಣ್ಣ
ಷಾಕ್ ನೀಡಿದರು.
ಸೂರಿಯ ಹೊಟ್ಟೆಯಲ್ಲಿದ್ದ ಕಾಫಿ ಬಿಸಿಯನ್ನು ಹೊರ ಹಾಕಿಬಿಟ್ಟಿತು. ‘ನಮ್ಮ
ಪತ್ರದಲ್ಲಿ ಏರ್ಕಂಡಿಷನ್ ರೂಮ್ನಲ್ಲಿ ಕುಳಿತವರು ಎಂದಿದ್ದೇವೆಯೇ ಹೊರತು ಛೇರ್ಮನ್
ಅಂತ ಹೇಳಿಲ್ಲ, ಅದನ್ನು ಅವರೇಕೆ ತಪ್ಪಾಗಿ ಅರ್ಥಮಾಡಿಕೊಳ್ಳಬೇಕು, ಸರ್?’ ಎಂದು
ಸಮರ್ಥನೆಯ ಪ್ರಶ್ನೆ ಹಾಕಿದ. ಅವನ ಧಾಟಿಯು ಇದರಿಂದ ನಮಗೇನೂ ಆಗಿಲ್ಲ-
ಎಂಬಂಥಾದ್ದಾಗಿತ್ತು.
ಎಜಿಎಂ ಲಘುವಾಗಿ ನಕ್ಕು ‘ಅದನ್ನು ನಿಮ್ಮ ಅನುಕೂಲಕ್ಕೆ ತಕ್ಕಂತೆ
ತಿರುಗಿಸಿಕೊಳ್ಳಬಹುದು. ಆದರೆ ಅದನ್ನು ಒಪ್ಪಿಕೊಳ್ಳೋದಕ್ಕೆ ಛೇರ್ಮನ್ ಅವರ ಸೆಕ್ರೆಟರಿಯೇನು
ಕಣಿಗಲು ಹೂವನ್ನು ಕಿವಿಗೆ ಸಿಕ್ಕಿಸಿ ಕರಗ ನೋಡಲು ಬಂದವರೇನ್ರೀ?’ ಎಂದು ಪಾಟೀ
ಸವಾಲು ಹಾಕಿದರು.
ಮುಂದುವರಿದು .. ‘ತನಿಖೆ ಆಗ್ಲಿ ಬಿಡಿ. ಇದರಿಂದ ಪೋರ್ಜರಿ ಸಿಗ್ನೇಚರ್
ಮಾಡಿದವರೂ ಸಿಕ್ಕಿಹಾಕ್ಕೋಳ್ತಾರಲ್ವಾ?’ ಅಂದಾಗ ಮಾತ್ರ ರಂಗಣ್ಣ ಕೊಂಚ ಹಿಗ್ಗಿದ.
ಪರಿಸ್ಥಿತಿಯನ್ನು ಸೂಕ್ತವಾಗಿ ಬಳಸಿಕೊಳ್ಳುವ ಆಲೋಚನೆ ಲಕ್ಷ್ಮೕಪತಿಗೆ ಕೂಡಲೇ
ಬಂತು. ಅವನು ನಿಧಾನವಾಗಿ ‘ಸರ್, ನಾವು ಹೇಗೂ ಅಪರಾಧಿಗಳ ಲಿಸ್ಟ್ಗೆ ಸೇರಿಬಿಟ್ಟಿದ್ದೀವಿ.
ಅದಕ್ಕೆ ಶಿಕ್ಷೆ ಇರೋದಾದ್ರೆ ನಮ್ಮಿಬ್ಬರ ಟ್ರಾನ್ಸ್ಫರ್ ಅಪ್ಲಿಕೇಷನ್ಗಳನ್ನು ರಿವೋಕ್ ಮಾಡ್ಸಿ
ಸರ್’ ಅಂತ ಕೈ ಹೊಸೆದ.
ಎಜಿಎಂ ಸಾಹೇಬರ ದನಿಯೇರಿತು. ‘ನೋಡಿ, ಸುಮ್ನೆ ನಿಮ್ಮ ಪಕ್ಕದ ಹೊಲಗಳೇ
ಹಸಿರಾಗಿವೆ ಅಂತ ಆತುರ ಪಡಬೇಡಿ. ಫಸ್ಟ್, ಯೂ ಫೇಸ್ ದ ಇನ್ಕ್ವೇರಿ, ಲೆಟಸ್ ಸೀ
ದ ಔಟ್ಕಮ್’ ಎಂದಿದ್ದರಲ್ಲಿ ‘ದೂರದ ಬೆಟ್ಟ ನುಣ್ಣಗೆ’ ಎಂಬ ಗಾದೆಯ ಪರ್ಯಾಯ
ಅರ್ಥವನ್ನು ಲಕ್ಷ್ಮೕಪತಿ ಹುಡುಕುತ್ತಾ ಅದರಲ್ಲೇ ಖುಷಿ ಪಟ್ಟುಕೊಂಡ.
ಮೂವರೂ ಅಲ್ಲಿಂದ ಹೊರಬಂದ ಮೇಲೆ ‘ಎಂಥ ಸದವಕಾಶಾನ ವ್ಯರ್ಥ
ಮಾಡಿಕೊಂಡೆವು. ಎಷ್ಟೋ ದಿನಗಳಿಂದ ಕೂಡಿಟ್ಟುಕೊಂಡ ಸಂಕಟವನ್ನೆಲ್ಲ ಕಕ್ಕಿಬಿಡೋಣ
ಅಂದುಕೊಂಡಿದ್ದರೂ, ಈ ಸಾಹೇಬ ಅದಕ್ಕೆ ಅವಕಾಶವನ್ನೇ ಕೊಡಲಿಲ್ಲವಲ್ಲ’ ಅಂತ
ಪೇಚಾಡಿದರು.
ನಿರೀಕ್ಷೆಯಂತೆ ಆ ಮಧ್ಯಾಹ್ನವೇ ‘ಬೇಹುಗಾರಿಕೆ ದಳ’ ಎಂಬ ಮೂವರು
ಭಯೋತ್ಪಾದಕರ ತಂಡವೊಂದು ಇಲಾಖೆಗೆ ಕಾಲಿರಿಸಿತು. ಅವರು ಹೊತ್ತು ತಂದ ಕೇಸ್
ಫೈಲುಗಳು ಅರೋಪಿಗಳನ್ನು ಬೆಚ್ಚಿಸುವ ಟೈಮ್ ಬಾಂಬುಗಳಂತೆ ಕಂಡವು. ಆ ಮೂವರಲೊಬ್ಬ
ದಪ್ಪ ಮೀಸೆಯ ಬೆಂಕಿ ಕಣ್ಗಳವನು. ಅವನು ಮೂವರು ಆರೋಪಿಗಳನ್ನು ಪ್ರತ್ಯೇಕ
ಪ್ರತ್ಯೇಕವಾಗಿ ಪ್ರಶ್ನೆಗಳ ಮಳೆಗರೆಯುತ್ತಿರುವ ಹಾಗೆಯೇ ಇನ್ನೊಬ್ಬಾತ ಆರೋಪಿಗಳಿಂದ
ಬರುವ ಒಂದೇ ರೀತಿಯ ಉತ್ತರಗಳನ್ನು ಕೇಸ್ ಷೀಟ್ಗಳಲ್ಲಿ ಬರೆದುಕೊಳ್ಳುತ್ತಾ ಹೋದ.
ಮೂರನೆಯ ವ್ಯಕ್ತಿ ಯಮ ಕಿಂಕರನಂತೆ ಬಾಗಿಲ ಹೊರಗೇ ನಿಂತು ಬೇರಾರೂ ಇತ್ತ
ಬರದಂತೆ ಕಾಯುತ್ತಿದ್ದ.
ಪತ್ರಿಕಾ ಸಂಪಾದಕರಿಗೆ ಉದ್ದೇಶಿತ ಪತ್ರದಲ್ಲಿನ ಸಹಿಗಳು ತಮ್ಮವೇ ಎಂದು
ಲಕ್ಷ್ಮೕಪತಿ-ಸೂರಿ ಒಪ್ಪಿಕೊಂಡರೂ, ರಂಗಣ್ಣ ಮಾತ್ರ ‘ನೂರಕ್ಕೆ ನೂರರಷ್ಟು ಸತ್ಯವಾಗಿಯೂ
ಅದು ನನ್ನದಲ್ಲ’ವೆಂದ.
‘ನಿಮ್ಮದಲ್ಲ ಅಂದಮೇಲೆ, ಯಾರು ಪೋರ್ಜರಿ ಮಾಡಿರಬಹುದು? ಯಾರ
ಮೇಲೆ ನಿಮ್ಮ ಗುಮಾನಿ?’ ಎಂಬ ನೇರ ಪ್ರಶ್ನೆಗೆ ಮಾತ್ರ ಕೆಲಕ್ಷಣಕಾಲ ಯೋಚಿಸಿ
ಗೋಣಲ್ಲಾಡಿಸುತ್ತ ‘ಹೇಳೋದು ಕಷ್ಟ’ ಎಂದು ಬಿಟ್ಟ. ಇದೆಲ್ಲವನ್ನೂ ಗೋಪ್ಯವಾಗಿಡುತ್ತೇವೆ.
ಭಯಪಡದೆ ಹೇಳಿ ಎಂದಾಗಲೂ ಸಹ ರಂಗಣ್ಣ ಬಾಯಿ ಬಿಡಲಾಗಲಿಲ್ಲ.
ಬೇಹುಗಾರ ಮುಂದಿನ ಪ್ರಶ್ನೆಗೆ ಹೋದ. ‘ಈ ಪತ್ರ ಬರೆಯುವ ಉದ್ದೇಶವಾದರೂ
ಏನು? ವಿ.ಆರ್.ಎಸ್. ಅನ್ನು ಕುರಿತದ್ದೇ ಅಥವ ಬೇರೆಯದೇ?
‘ಎರಡೂ ಹೌದು. ಟೋಟಲ್ ಇನ್ಜಸ್ಟೀಸ್, ಫ್ರಸ್ಟ್ರೕಷನ್’ ಮೂವರದೂ ಅದೇ
ಉತ್ತರ.
ಪತ್ರವನ್ನು ಬರೆದ ವ್ಯಕ್ತಿ ತಾನೇ ಎಂಬುದಾಗಿ ಸೂರಿ ನಿರ್ಭಯವಾಗಿ ಹೇಳಿದ.
ಅವನ ಭಂಡ ಧೈರ್ಯಕ್ಕೆ ಉಳಿದಿಬ್ಬರು ದಂಗಾದರು. ಸತ್ಯವು ಹೇಳುವ ವ್ಯಕ್ತಿಯನ್ನು ಬಿಟ್ಟು
ಉಳದವರನ್ನಷ್ಟೆ ಹೆದರಿಸುತ್ತದೆ. ಕಷ್ಟಕಾಲದಲ್ಲೂ ಧೃತಿಗೆಡದೆ ಮುಂದೆ ನಿಲ್ಲುವವನೇ
ನಿಜವಾದ ನಾಯಕ ಎಂಬದನ್ನು ಸೂರಿಯಲ್ಲಿ ಅವರು ಕಂಡರು.
ಎಲ್ಲ ಪ್ರಶ್ನೋತ್ತರಗಳನ್ನೂ, ಕೆಲವು ಸಾಕ್ಷಿಗಳ ಹೇಳಿಕೆಯನ್ನು ದಾಖಲಿಸಿಕೊಂಡ
ಬೇಹುಗಾರರು, ಶಿಕ್ಷೆಯ ಯಾವ ಸುಳಿವನ್ನೂ ಕೊಡದೆ ಹೊರಟುಬಿಟ್ಟರು. ಅವರ ತನಿಖಾ
ವರದಿಯನ್ನಾಧರಿಸಿ ಎಂ.ಡಿ. ಅವರು ಆ ಮೂವರಿಗೂ ಷೋಕಾಸ್ ನೋಟೀಸ್ಗಳನ್ನು
ಜಾರಿಗೊಳಿಸಿದರು. ವಿಷಯ ಸ್ಪಷ್ಟವಾಗಿತ್ತು.
‘ಸಂಸ್ಥೆಯ ಯಾವುದೇ ಉದ್ಯೋಗಿ ವರಿಷ್ಠರ ವಿರುದ್ಧ ಹೇಳಿಕೆಗಳನ್ನು ನೀಡುವುದು,
ಆಕಾಶ ಬುಟ್ಟಿ ಮತ್ತು ಏಣಿ / 76 ಆಕಾಶ ಬುಟ್ಟಿ ಮತ್ತು ಏಣಿ / 77
ಪತ್ರಿಕೆಯಲ್ಲಿ ಪ್ರಕಟಿಸಲು ಕಳಿಸುವುದು, ಇಂತಹ ಪತ್ರಗಳನ್ನು ಇಲಾಖೆಯ ಮುಖ್ಯಸ್ಥರ
ಗಮನಕ್ಕೆ ತಾರದಿರುವುದು- ಇವೆಲ್ಲ ಸಂಸ್ಥೆಯ ಶಿಸ್ತು ಆದೇಶ 36-ಎ ಮತ್ತು 36-ಬಿಗಳ
ಉಲ್ಲಂಘನೆಯೇ ಆಗುತ್ತವೆ. ಇಂತಹ ಅಶಿಸ್ತಿನ ಕ್ರಮಕ್ಕೆ ಸಮರ್ಥವಾದ ಕಾರಣ /
ಉದ್ದೇಶವನ್ನು ನೀಡುವುದರ ಜೊತೆಗೆ, ಈ ಬಗ್ಗೆ ನಾವು ನೀಡುವಂಥಾ ಯಾವುದೇ
ರೀತಿಯ ಶಿಕ್ಷೆಗೂ ನೀವು ಬದ್ಧರಾಗಲು ಒಪ್ಪಿದ್ದೀರೆಂದು ತಿಳಿಸುವ ಪತ್ರವನ್ನು ನಿಮಗೆ ಈ
ಪತ್ರವು ತಲಪಿದ ಮೂರು ದಿನಗಳೊಳಗಾಗಿ ಸಂಕೀರ್ಣದ ಆಡಳಿತ ಮತ್ತು ಸಿಬ್ಬಂದಿ
ಇಲಾಖೆಯ ಮುಖ್ಯಾಧಿಕಾರಿಯವರಿಗೆ ಕಳಿಸಿಕೊಡತಕ್ಕದ್ದು.’
ಪೂರಾ ಮುಳುಗಿದವರಿಗೆ ಚಳಿಯೇನು, ಗಾಳಿಯೇನು?
ಈ ನೆಪದಿಂದಲಾದರೂ ನಮ್ಮ ವರ್ಗಾವಣೆ ಅರ್ಜಿಗಳಿಗೆ ಮರುಜೀವ ಬಂದೀತೆಂಬ
ಆಶಾಭಾವನೆ ಸೂರಿಗೆ. ಆದರೆ ಹತ್ತಿರ ಬರುತ್ತಿರುವ ವಾರ್ಷಿಕ ಬಡ್ತಿ ಸಂದರ್ಶನ ಲಕ್ಷ್ಮೕಪತಿಯನ್ನು
ಕೊಂಚ ಹಿಮ್ಮೆಟ್ಟಿಸಿತು. ತನ್ನ ಬಾಸ್ ಸ್ಯಾಡಿಸ್ಟಿಗೂ ‘ದಾಡಿ’ಗೂ ಇರುವ ಬದ್ಧವೈರವನ್ನೂ –
ಆಗಾಗ ಏರ್ಪಡುತ್ತಿದ್ದ ಶೀತಲ ಸಮರವನ್ನೂ ಮನದಲ್ಲಿಟ್ಟು ‘ಶತ್ರುವಿನ ಶತ್ರು ನನಗೆ ಮಿತ್ರ’
ಆದೀತೆಂಬ ತಂಗಾಳಿಯು ಅವನ ಎದೆಗೆ ತಟ್ಟಿತು. ಅದರಂತೆ ತಪ್ಪೊಪ್ಪಿಕೊಂಡು ‘ದಾಡಿ’ಗೆ
ಅತ್ಯಂತ ವಿಧೇಯನಾಗಿ ನಡೆದುಕೊಂಡರೆ ವಾಸಿಯೆಂದುಕೊಂಡ.
ಇದ್ದುದರಲ್ಲಿ ಆತಂಕಕ್ಕೊಳಗಾದವನೆಂದರೆ ರಂಗಣ್ಣ. ರಾಜ್ಯ ಸರ್ಕಾರದ
ಉದ್ಯೋಗಿಯಾಗಿರುವ ಪತ್ನಿ, ಶಾಲೆಯಲ್ಲಿ ಕಲಿಯುತ್ತಿರುವ ಮಕ್ಕಳು, ಎಪ್ಪತ್ತನ್ನು ದಾಟಿರುವ
ತಂದೆ ತಾಯಿ – ಎಲ್ಲವೂ ಗಂಭೀರ ಸಂಗತಿಗಳೇ ! ಶಿಸ್ತು ಕ್ರಮದಂತೆ ತನ್ನನ್ನು ಬೇರೆ
ರಾಜ್ಯದಲ್ಲಿನ ಸಂಕೀರ್ಣಕ್ಕೆ ವರ್ಗಮಾಡಿಬಿಟ್ಟರೆ ! ಅವನಿಗೆ ಹೊಳೆದ ಮಾರ್ಗೋಪಾಯ
ಶರಣಾಗತಿಯೇ ‘ನಾರಾಯಣನಿಗೆ ಶರಣಾದಲ್ಲಿ ಮಾತ್ರ ಮನುಷ್ಯ ದೈವತ್ವವನ್ನು ಪಡೆದು
ಬ್ರಹ್ಮನಾಗುತ್ತಾನೆ’ ಎಂಬ ರಾಮಾನುಜರ ವಿಶಿಷ್ಟಾದ್ವೈತದ ಸಾರವನ್ನು ಯಾರದೋ ಒಂದು
ಉಪಾನ್ಯಾಸದಲ್ಲಿ ಕೇಳಿದ್ದು ಈಗ ಹೊಳೆಯಿತು. ಎಂ.ಡಿ. ಹೆಸರು ಕೂಡಾ ‘ನಾರಾಯಣನ್’
ಆಗಿರುವುದು ಅವನ ಚಿಂತನೆಗೆ ಉಪಮೆಯಂತೆ ಗೋಚರಿಸಿತು.
ರಂಗಣ್ಣ ಈ ಆಪತ್ಧರ್ಮಕ್ಕೆ ಉಳಿದಿಬ್ಬರ ಸಹಮತವೂ ಸಿಕ್ಕಿತು. ಷೋಕಾಸ್
ನೋಟೀಸುಗಳಿಗೆ ಏಕ ಒಕ್ಕಣೆಯ ಮೂರು ಪ್ರತ್ಯೇಕ ಪತ್ರಗಳು ಸಿದ್ಧವಾದವು.
ಸ್ವಾಮಿ, ತಮ್ಮ ಷೋಕಾಸ್ ನೋಟೀಸ್ಗೆ ಉತ್ತರವಾಗಿ ನನ್ನ ಪ್ರಾಮಾಣಿಕತೆಯ
ಅನುಸಾರ ಈ ಕೆಳಕಂಡ ವಿವರಗಳನ್ನು ನೀಡಬಯಸುತ್ತೇನೆ.
ನಿಜಕೂ ್ಕ ಸಂಸ್ಥೆಯ ಅಧ್ಯಕ್ಷರ ಪತ್ರಿಕಾ ಹೇಳಿಕೆಯನ್ನು ಮನಸ್ಸಿನಲ್ಲಿಟ್ಟುಕೊಂಡು
ಪತ್ರಿಕೆಯ ಸಂಪಾದಕರಿಗೆ ಒಂದು ಪತ್ರವನ್ನು ಬರೆದಿಟ್ಟುಕೊಂಡಿದ್ದು ನಿಜ. ಆದರೆ ಅದರಿಂದ
ಶಿಸ್ತು ಉಲ್ಲಂಘನೆಯಾದೀತೆಂಬ ಅಳುಕಿನಿಂದಲೇ, ಅದನ್ನು ಅಂಚೆಗೆ ಹಾಕುವ ನಿರ್ಧಾರವನ್ನು
ತೆಗೆದುಕೊಂಡಿರಲಿಲ್ಲ. ಪತ್ರದಲ್ಲಿ ‘ಏರ್ಕಂಡಿಷನ್ಡ್ ಕೋಣೆಗಳಲ್ಲಿ ಕುಳಿತು ಹೇಳಿಕೆ
ಕೊಡುವವರಿಗೆ ಕಾರ್ಖಾನೆಯ ಕೆಲಸದ ಪರಿಸರದಲ್ಲಿ ನೇರ ಅನುಭವವಿರುವುದಿಲ್ಲ’ ಎಂಬ
ಮಾತುಗಳಿದ್ದರೂ ಅದು ಅಧ್ಯಕ್ಷರನ್ನು ಕುರಿತದ್ದೆಂದೇ ಅರ್ಥೈಸುವುದು ಅಷ್ಟು ಸರಿಯಲ್ಲ.
ಪತ್ರದ ಬಗ್ಗೆ ಚಿಂತನೆಯಲ್ಲಿರುವಾಗಲೇ ನಮಗಾಗದ ಯಾರೋ ಒಬ್ಬರು ಪೋರ್ಜರಿ
ಸಹಿಯನ್ನು ಮಾಡಿ ಅಧ್ಯಕ್ಷರ ಕಛೇರಿಗೆ ಕಳಿಸಿಕೊಡುವಂಥ ಘಾತುಕ ಕೆಲಸ ಮಾಡಿದ್ದಾರೆ.
ವಿ.ಆರ್.ಎಸ್. ವಿಷಯದಲ್ಲಿ ನಮ್ಮ ಅನಿಸಿಕೆಗಳು ಭಾವೋದ್ವೇಗದಿಂದ ಕೂಡಿದ್ದವಷ್ಟೆ. ಅಂತಹ
ಅನಿಸಿಕೆಗಳನ್ನು ಪತ್ರದಲ್ಲಿಳಿಸಿದ ತಪ್ಪು ನಮಗೆ ಅರಿವಾಗಿದೆ. ಇನ್ನು ಮುಂದೆ ಅಂತಹ
ಅಚಾತುರ್ಯವು ನಮ್ಮಿಂದಾಗದಂತೆ ಎಚ್ಚರ ವಹಿಸುತ್ತೇವೆಂದು ಈ ಮೂಲಕ ಕೇಳಿಕೊಳ್ಳುತ್ತೇನೆ.
ನಮ್ಮ ದೀರ್ಘಾವಧಿಯ ಸೇವೆ, ಅನುಭವ ಮತ್ತು ಇಲಾಖೆಯ ಯಶಸ್ವೀ
ಯೋಜನೆಗಳಲ್ಲಿ ನಮ್ಮ ಉಪಯುಕ್ತ ಕಾಣಿಕೆ – ಇವುಗಳನ್ನು ಪರಿಗಣಿಸಿ ನೀವು ನಮಗೆ
ನೀಡುವ ಯಾವುದೇ ಬಗೆಯ ಶಿಸ್ತು ಕ್ರಮಕ್ಕೂ ನಾವು ಬದ್ಧರಾಗಿದ್ದೇವೆ ಎಂದು ಈ
ಮೂಲಕ ತಿಳಿಸುತ್ತೇನೆ. ಇತಿ ತಮ್ಮ ವಿಧೇಯ……’
ಇದನ್ನು ಲೇಸರ್ ಪ್ರಿಂಟ್ ಪ್ರತಿ ಮಾಡಿ, ವೈಯುಕ್ತಿಕವಾದ ಪತ್ರಗಳನ್ನು ಮೂವರೂ
ಎ.ಜಿ.ಎಂ. ಅವರಿಗೆ ಖುದ್ದಾಗಿ ಮುಟ್ಟಿಸಿದ್ದಾಯಿತು.
ವಿಷಯ ಅಲ್ಲಿಗೇ ತಣ್ಣಗಾಗಿರಬೇಕು. ಬೇರೆ ಊರಿಗೆ ವರ್ಗಾವಣೆ, ಮೂಲ
ವೇತನದಲ್ಲಿ ಕಡಿತ, ಸೇವಾ ಕಡಿತ – ಮುಂತಾದ ಶಿಕ್ಷೆಗಳೇನೂ ಅವರಿಗೆ ಉಂಟಾಗಲಿಲ್ಲ.
ರಂಗಣ್ಣನ ‘ವಿಶಿಷ್ಟಾದ್ವೈತ’ ಕೆಲಸ ಮಾಡಿತೇ? ಹಿಂದಿನ ಜಿ.ಎಂ.ಗೆ ವರ ಕೊಡಲು ಬರದಿದ್ದರೆ,
ಈಗಿನ ಎ.ಜಿ.ಎಂ.ಗೆ ಶಿಕ್ಷೆಯನ್ನೂ ಕೊಡಲು ಬರದು – ಎಂಬುದಾಗಿ ಸೂರಿ ಜೋಕ್
ಮಾಡಿದ.
ಮುಂದಿನ ಮೂರು ತಿಂಗಳಲ್ಲಿ ಇಲಾಖೆ ಏನೆಲ್ಲ ಬದಲಾವಣೆಗಳನ್ನು ಕಂಡಿತು!
ಹಿಂದಿನ ಜಿ.ಎಂ.ಗೆ ತುಂಬ ಆಪ್ತನೆನಿಸಿದ್ದ ಸ್ಯಾಡಿಸ್ಟ್ ಸುಕುಮಾರ್ಗೆ ಡಿಜಿಎಂ ಹುದ್ದೆ
ಗ್ಯಾರಂಟಿ ಅಂದುಕೊಂಡಿದ್ದು ‘ಠುಸ್’ ಆಯಿತು. ಇದರಲ್ಲಿ ‘ದಾಡಿ’ಯ ಕೈವಾಡವಿದೆಯೆಂದು
ಸ್ವತಃ ಸ್ಯಾಡಿಸ್ಟ್ ಒಂದು ವಾರ ಸ್ಟ್ರೖಕ್ ಮಾಡಿದ್ದೇ ತಮಾಷೆಯ ವಿಷಯವಾಗಿದ್ದು, ರಂಗಣ್ಣನ
ಬಳಿ ಬಂದು ‘ನಾನು ಕೂಡಾ ಇನ್ನು ಮುಂದೆ ನಿಮ್ಮ ಕ್ಲಬ್ಬಿನ ಮೆಂಬರ್ ರೀ’ ಎಂದಿದ್ದನ್ನು
ಏನೆನ್ನಬೇಕೋ ! ‘ದಾಡಿ’ಯ ‘ಹೈರ್-ಅಂಡ್-ಫೈರ್’ ವ್ಯವಸ್ಥೆಯು ಬಲವಾಯಿತು. ಎ.ಜಿ.ಎಂ.
ಬರೀ ರಬ್ಬರ್ ಸ್ಟಾಂಪ್ ಆದರು. ಇಲಾಖೆಯ ಯಾವ ಯಾವ ಜಾಗಗಳಲ್ಲಿ ಗುತ್ತಿಗೆ
ಎಂಜಿನಿಯರ್ಗಳನ್ನು ತುಂಬಲು ಸಾಧ್ಯವೋ ಅಲ್ಲೆಲ್ಲಾ ದಾಡಿಯದೇ ತೀರ್ಮಾನ !
ಇಲಾಖೆಯಲ್ಲಿದ್ದ ‘ಹೌದಪ್ಪ’ಗಳ ಜೊತೆಗೆ ಬೇರೆ ಕಡೆಯ ‘ಹೌದಪ್ಪ’ಗಳೂ ಆಮದಾದರು.
ಖಾಸಗೀಕರಣದ ಸವಾರಿ ಮಾಡುತ್ತ, ದಿನ ಬೆಳಗಾದರೆ ಕಾಂಟ್ರಾಕ್ಟ್ ಕೆಲಸದ ಗುತ್ತಿಗೆದಾರರೂ
ಸಲಾಮು ಹಾಕುತ್ತ ಕಾಣಿಸಿಕೊಳ್ಳತೊಡಗಿದರು. ಗುತ್ತಿಗೆ ಆದೇಶಗಳೊಂದಿಗೆ ಉಡುಗೊರೆಗಳೂ
ವಿನಿಮಯಗೊಳ್ಳತೊಡಗಿದವು. ಹೊರಗಿನಿಂದ ಬರುವ ಯಾರೊಬ್ಬರ ಗುರಿಯೂ ಒಂದೆ
– ‘ಅಬ್ರಹಂ ಸಾಹೇಬರನ್ನು ಕಾಣಬೇಕು’ ಎಂಬುದು. ಹತ್ತು ವರ್ಷಗಳ ಹಿಂದೆ ಬಂಡುಕೋರನ
ಅಪರಾವತಾರ ಎನಿಸುತ್ತಿದ್ದ ‘ದಾಡಿ’ಯೇ ಈತ ಎನಿಸುವಷ್ಟು ಬದಲಾವಣೆ !
ಆಕಾಶ ಬುಟ್ಟಿ ಮತ್ತು ಏಣಿ / 78 ಆಕಾಶ ಬುಟ್ಟಿ ಮತ್ತು ಏಣಿ / 79
ಹೊಸಗಾಳಿಯ ರಭಸದಲ್ಲಿ ಭತ್ತ ತೂರಿಕೊಂಡವರಲ್ಲಿ ಗಿರಿಗೌಡನೇ ಅಗ್ರಗಣ್ಯ.
‘ಯೂ ವಿಲ್ ಬಿ ಷೇರಿಂಗ್ ಷಾಪ್ ರೆಸ್ಪಾನ್ಸಿಬಿಲಿಟಿ ವಿತ್ ಸೂರ್ಯ ನಾರಾಯಣ್
(ಸೂರಿ)’ ಎಂಬ ಆದೇಶವು ಹೊಸ ಬಾಸ್ ಬಾಯಿಂದ ಯಾವೊತ್ತು ಹೊರಬಿತ್ತೋ,
ಅಂದಿನಿಂದ ಗೌಡನ ವರ್ತನೆಯಲ್ಲಿ ಅದೆಂತಹ ಅದ್ಭುತ ಬದಲಾವಣೆ ! ಇಲಾಖೆಯಲ್ಲಿ
ಸೂರ್ಯ ಹುಟ್ಟುವುದು – ಮುಳುಗುವುದು ಕೂಡಾ ‘ದಾಡಿ-ಗೌಡ’ ಜೋಡಿಯ ಸಹಮತದ
ಮೇರೆಗೇ !
ಗೌಡ ಬೆಳಗ್ಗೆ ಸೆಕ್ಯುರಿಟಿ ಕಛೇರಿಯಿಂದ ಇಲಾಖೆಯ ಕೀಲಿಗೊಂಚಲು ತರುವುದು
ಮತ್ತು ಸಂಜೆ ಹಿಂದಿರುಗಿಸುವುದು, ಬಾಸನ್ನು ಗೇಟಿನಿಂದ ಕರೆತರಲು ಇಲಾಖೆಯ ಜೀಪ್
ಕೊಂಡೊಯ್ಯುವುದು, ಆತನ ಬ್ಯಾಂಕ್ ವ್ಯವಹಾರವನ್ನು ನೋಡಿಕೊಳ್ಳುವುದು, ಆತನ
ಅಧಿಕೃತ ಪ್ರವಾಸಕ್ಕೆ ಏರ್ಟಿಕೆಟ್ ವ್ಯವಸ್ಥೆ ಮಾಡುವುದು – ಇಂತಹ ಥರಾವರಿ ಸೇವೆಗಳ
ಜೊತೆಗೆ ಬಾಸ್ ಮನೆಯ ಕುಂದು ಕೊರತೆಗಳನ್ನು ವಿಚಾರಿಸುವವರಿಗೆ ಕಾರ್ಯವ್ಯಾಪ್ತಿ
ಬೆಳೆಸಿಕೊಂಡ. ಕಾರ್ಯಾಗಾರದಲ್ಲಿಯೇ ಅಲ್ಲದೆ ಇಲಾಖೆಯ ಬೇರೆ ಬೇರೆ ಕಾರ್ಯಗುಂಪುಗಳ
ದೈನಂದಿನ ವಿದ್ಯಮಾನಗಳನ್ನು ಬಾಸ್ಗೆ ವರದಿ ಮಾಡುವ ಬಾತ್ಮೀದಾರನೂ ಆದ.
ಇದೆಲ್ಲವನ್ನೂ ಅಸಹನೆಯಿಂದಲೇ ಗಮನಿಸುತ್ತ ಬಂದ ರಂಗಣ್ಣ ಒಂದು ದಿನ ‘ಅಲ್ಲಯ್ಯಾ
ಗೌಡ, ನಿನಗಿಂತ ಮೂರು ತಿಂಗಳು ಸೀನಿಯರ್ ಆಗಿರೋ ನಾನೇ ಪ್ರೊಮೋಷನ್ ಆಸೆ
ಇಟ್ಕೊಂಡಿಲ್ಲ. ನಿನ್ಯಾಕೆ ಬಾಸ್ಗೆ ಅಷ್ಟೊಂದು ಬೆಣ್ಣೆ ಹೊಡೆಯುತ್ತಾ ಇದ್ದೀಯ?’ ಅಂತ
ಧೈರ್ಯ ಮಾಡಿ ಕೇಳೇಬಿಟ್ಟ.
ಗೌಡನಾದರೊ ಖಾರವಾಗಿಯೇ ‘ಮತ್ತೆ ಆ ಜಿ.ಎಂ ನಿಮ್ಮಂಥೋರ್ನೆಲ್ಲ ಮೇಲೆತ್ತಿ
ನನ್ನಂಥೋರಿಗೆ ನಾಮ ಹಚ್ಚಿ ಹೋದ್ರಲ್ಲಾ. ಅತ್ತೆಗೊಂದ್ಕಾಲ, ಸೊಸೆಗೊಂದ್ಕಾಲ ಅಲ್ವಾ?’
ಎಂದಾಗ ರಂಗಣ್ಣ ತೆಳುವಾಗಿ ನಕ್ಕ ಅಷ್ಟೆ.
ಹಿಂದಿನ ಜಿಎಂ ಅವರ ಕಾಲದಲ್ಲಿ ಯಶಸ್ವಿಯಾಗಿ ಪೂರೈಸಲಾದ ಕೆಲವು
ಯೋಜನೆಗಳಿಂದ, ಇಲಾಖೆಗೀಗ ಮೊದಲಿನಂತೆ ಹಣದ ಕೊರತೆಯಿಲ್ಲ. ಆಗಿಂದಾಗ್ಗೆ
ಮೀಟಿಂಗ್-ಸೆಮಿನಾರ್ಗಳು, ಗುತ್ತಿಗೆದಾರರ ಶುಭಾಶಯ ಪತ್ರಗಳು, ಕ್ಯಾಲೆಂಡರ್, ಡಯರಿ,
ಪೆನ್ಸೆಟ್ಟುಗಳು, ಟೇಬಲ್ ಗಡಿಯಾರ-ಮುಂತಾದ ಉಡುಗೊರೆಗಳು ಈಗ ಕೆಳಹಂತದ
ಅಧಿಕಾರಿಗಳಿಗೂ ಲಭ್ಯ. ಸತ್ಯ ಹರಿಶ್ಚಂದ್ರನಂತೆ ವರ್ತಿಸುತ್ತಿದ್ದ ಹಿಂದಿನ ಜಿ.ಎಂ. ಈಗಿನ
ಸ್ಥಿತಿಯಲ್ಲಿ ಸರಳ ಬಡಪಾಯಿಯಂತೆಯೇ ! ‘ಕಡಮೆ ವೆಚ್ಚದಲ್ಲಿ ಹೆಚ್ಚಿನ ಉತ್ಪಾದನೆ’
ಎಂಬುದು ಅವರ ಧ್ಯೇಯ ವಾಕ್ಯವಾಗಿದ್ದರೆ ಹೊಸ ಬಾಸ್ದು ‘ಗಾಳಿ ಬಂದಾಗ ತೂರಿಕೋ’
ಎಂಬುದೇ ಜೀವನ ಧರ್ಮ. ಸೂರಿ, ರಂಗಣ್ಣ, ಲಕ್ಷ್ಮೕಪತಿ – ಮೂವರೂ ಸ್ಥಿತ್ಯಂತರವನ್ನು
ಚೆನ್ನಾಗಿ ಬಲ್ಲವರು. ಆದರೂ ‘ಹೌದಪ್ಪ’ಗಳು ಹೊಸ ದರ್ಬಾರಿನಲ್ಲಿ ಪಡೆದುಕೊಳ್ಳುತ್ತಿರುವ
ಮರ್ಯಾದೆ – ಮನ್ನಣೆಗಳಿಂದ ಬೇಸತ್ತರು. ‘ಹುಚ್ಚು ಮುಂಡೇ ಮದುವೆಯಲ್ಲಿ …’
ಎಂಬ ಗಾದೆಗೆ ಅವರು ಅದೇಕೋ ಸ್ಪಂದಿಸಲಿಲ್ಲ.
ರಂಗಣ್ಣ ಕೂಡುವ ಸ್ಥಳದ ಸುತ್ತಲಿದ್ದ ನಕ್ಷಾಫಲಕಗಳೆಲ್ಲ ಈಗ ತೆರವಾಗಿದ್ದು, ಅಲ್ಲಿ
ಗಣಕದ ಕ್ಯಾಡ್ ಸೆಂಟರ್ ಭರಾಟೆ ನಡೆದಿದೆ. ಹರೆಯದ ಹುಡುಗ ಹುಡುಗಿಯರು
ಉತ್ಸಾಹದಿಂದ ಚಿಮ್ಮಿ ನಲಿಯುವ ಕಾರ್ಯಕ್ಷೇತ್ರ ಅದಾಗಿದೆ. ಗಣಕದ ‘ಗಣಿತ’ ಗೊತ್ತಿಲ್ಲದ
ಹಳಬರಿಗೆ ಕೆಲಸವನ್ನು ಹೊಸಬರಿಗೆ ಹಚ್ಚುವುದಷ್ಟೆ !
ಹೀಗೆ ಬದಲಾದ ಪರಿಸ್ಥಿತಿ ನಡುವೆಯೂ ಮೂವರ ಹರಟೆಗಳು ಮತ್ತೆ
ಆರಂಭಗೊಂಡಿವೆ. ಬಡ್ತಿ ಸಂದರ್ಶನ ದಿನಗಳು ಹತ್ತಿರ ಬರುತ್ತಿರುವಂತೆ ಲಕ್ಷ್ಮೕಪತಿ ಮಾತ್ರ
ಶಾಸ್ತ್ರಕ್ಕೆಂಬಂತೆ ಒಂದೈದು ನಿಮಿಷ ಅಲ್ಲಿದ್ದು ತನ್ನ ಕಾರ್ಯಕ್ಷೇತ್ರಕ್ಕೆ ಹೊರಟು ಬಿಡುತ್ತಾನೆ.
ತನ್ನ ಟೆಸ್ಟ್ ಲ್ಯಾಬೋರೇಟರಿಯಲ್ಲಿಯೂ ಇರುವ ಗಣಕಲೋಕದ ಲಲನೆಯರು ರಂಗಣ್ಣ-
ಸೂರಿಗಿಂತ ಹೆಚ್ಚು ಆಪ್ತರಾಗುತ್ತಿದ್ದಾರೆ. ತನ್ನ ಬಾಸ್ಗಿಂತ ‘ದಾಡಿ’ಯು ಸಹ ಹತ್ತಿರವಾಗುತ್ತಿದ್ದಾನೆ.
‘ಯು ಹ್ಯಾವ್ ಟು ಗೈಡ್ ದೀಸ್ ಎಂಜಿನೀಯರ್ಸ್’ ಎಂಬ ಆತನ ಆದೇಶವು ಹೊಸ
ಭರವಸೆಯನ್ನು ಹುಟ್ಟಿಸುತ್ತಿದೆ.
ಆ ದಿನ ಲಕ್ಷ್ಮೕಪತಿ ರಜೆಯಲ್ಲಿದ್ದ. ಯಥಾಪ್ರಕಾರವಾಗಿ ಸೂರಿ ರಂಗಣ್ಣನೊಡನೆ
ಹರಟೆಗೆ ತೊಡಗಿದ್ದ, ಗಿರಿಗೌಡ ಕಛೇರಿ ಚೀಲದೊಡನೆ ತ್ವರಿತಗತಿಯಿಂದ ಧಾವಿಸಿ ‘ನಿಮ್ಮಿಬ್ಬರನ್ನೂ
ಎಜಿಎಂ ಕರೀತಿದ್ದಾರೆ. ಬನ್ನಿ ಜೀಪ್ನಲ್ಲಿ ಬಿಡ್ತೀನಿ’ ಎಂದು ಆಹ್ವಾನಿಸಿದಾಗ ಏನೋ ವಿಶೇಷ
ಕಾದಿದೆಯೆಂಬ ಸುಳಿವು ಅವರಿಗೆ ಸಿಕ್ಕತೊಡಗಿತು. ಇಬ್ಬರನ್ನೂ ಎಜಿಎಂ ಸಾಹೇಬರ ಕಛೇರಿ
ಹತ್ತಿರ ಇಳಿಸಿ ಗಿರಿಗೌಡ ಎತ್ತಲೋ ಹೋದ.
ಎಂಜಿಎಂ ಸಾಹೇಬರದು ನಗುಮುಖದ ಸ್ವಾಗತ ! ಬಿಸ್ಕತ್-ಕಾಫಿಯ ಸವಿಯೊಂದಿಗೆ
‘ಫೈನಲೀ ಎಂ.ಡಿ ಹ್ಯಾಸ್ ಅಪ್ರೂವ್ಡ್ ಯುವರ್ ಟ್ರಾನ್ಸ್ಫರ್ ರಿಕ್ವೆಸ್ಟ್’ (ಕೊನೆಗೂ ಎಂ.ಡಿ.
ಸಾಹೇಬರು ನಿಮ್ಮ ವರ್ಗಾವಣೆ ಕೇಳಿಕೆಯನ್ನು ಮಂಜೂರು ಮಾಡಿದ್ದಾರೆ.) ಎನ್ನುತ್ತ
ಫೈಲ್ನಲ್ಲಿರಿಸಿಕೊಂಡಿದ್ದ ಆದೇಶ ಪತ್ರಗಳನ್ನು ಇಬ್ಬರ ಕೈಲೂ ಇರಿಸಿದರು. ಅವುಗಳಲ್ಲಿ
ಡಿಜಿಎಂ (ದಾಡಿ) ಸಾಹೇಬರ ಸಹಿಯೂ ಇತ್ತು.
ಮೂರೇ ವಾಕ್ಯಗಳ ಆ ಪತ್ರದ ಒಕ್ಕಣೆಯು ಪರಸ್ಥಳಕ್ಕೆ ವರ್ಗಾಯಿಸುವ
ಭೀತಿಯನ್ನಂತೂ ಕಳೆದಿತ್ತು. ಲಕ್ಷ್ಮೕಪತಿಗೆ ಮಾತ್ರವೇ ಏಕೆ ವರ್ಗಾವಣೆಯಿಲ್ಲ? ಎಂದು
ತಲೆ ತುರಿಸಿಕೊಳ್ಳುತ್ತಿರುವಂತೆ ‘ಈ ವರ್ಗಾವಣೆ ಬರೀ ಆರು ತಿಂಗಳವರೆಗೆ ಮಾತ್ರ. ಅದೂ
ಕೂಡ ಆ ಇಲಾಖೆಗಳಲ್ಲಿ ಮ್ಯಾನ್ ಪವರ್ ಕೊರತೆಯಿದ್ದುದರಿಂದ’ ಎಂಬುದಾಗಿ ಎಜಿಎಂ
ಸಮರ್ಥಿಸಿದ್ದು ಅವರಿಗೆ ಸಂಪೂರ್ಣವಾಗಿ ಅರ್ಥವಾಗಲಿಲ್ಲ.
ಆಕಾಶ ಬುಟ್ಟಿ ಮತ್ತು ಏಣಿ / 80 ಆಕಾಶ ಬುಟ್ಟಿ ಮತ್ತು ಏಣಿ / 81
ನನ್ನಲ್ಲಿನ ಪತ್ತೇದಾರ
ಬಹಳ ಹಿಂದೆ ರೀಡರ್ಸ್ ಡೈಜೆಸ್ಟಿನಲ್ಲಿ ‘ದಿ ಬರ್ಗ್ಲರ್ಸ್ ವಿಸಿಟಿಂಗ್ ಕಾರ್ಡ್’
ಎಂಬ ಅದ್ಭುತ ಲೇಖನವನ್ನೋದಿದ್ದೆ. ಅದರ ಲೇಖಕನ ಹೆಸರೇಕೋ ನೆನಪಾಗುತ್ತಿಲ್ಲ.
ಲೇಖನವಿರುವ ಆ ಸಂಚಿಕೆಯನ್ನು ಸುಮಾರು ದಿನ ಇಟ್ಟುಕೊಂಡು ವಿಷಯವನ್ನು ಚೆನ್ನಾಗಿ
ಮನನ ಮಾಡಿದ್ದೆ. ಖಾಸಾ ದೋಸ್ತ್ ಒಬ್ಬ ಈಸಿಕೊಂಡು ಹೋದವನು ಇನ್ನೂ
ಹಿಂದಿರುಗಿಸುವುದರಲ್ಲೇ ಇದ್ದಾನೆ. ಸಂಚಿಕೆಯನ್ನು ಆ ರೀಡರ್ರೇ ಡೈಜೆಸ್ಟ್ ಮಾಡಿಬಿಟ್ಟಿರಬೇಕು.
ಏನೇ ಇರಲಿ, ಅದೊಂದು ವಿಶಿಷ್ಟವಾದ ಲೇಖನವೆಂದು ಮತ್ತೊಮ್ಮೆ ಹೇಳುತ್ತಿದ್ದೇನೆ. ‘ಮನುಷ್ಯರ
ಕೈ ಬರಹ ಶೈಲಿಯಿಂದ ಅವರ ವ್ಯಕ್ತಿತ್ವ ಸ್ವಭಾವಗಳನ್ನು ಗುರ್ತಿಸುವ’ ಬಗ್ಗೆ ಒಳ್ಳೊಳ್ಳೆ
ಅಂಶಗಳನ್ನು ಕೊಡುತ್ತದೆ ಅದು.
ಪ್ರತಿಯೊಬ್ಬ ವ್ಯಕ್ತಿಯ ಕೈಬರಹಕ್ಕೂ ತನ್ನದೇ ಆದ ಸ್ವಂತಿಕೆ ಮತ್ತು ವೈಶಿಷ್ಟ್ಯವಿರುತ್ತದೆ.
ಇಳಿ ವಯಸ್ಸಿನ ನರದೌರ್ಬಲ್ಯ ಅಥವಾ ಬೇರಾವುದೋ ಕಾರಣದಿಂದುಂಟಾಗುವ ಕೈ
ನಡುಕದಿಂದ ಬರಹವು ಅಂದಗೆಡಬಹುದಾದರೂ, ಅದರ ಮೂಲಭೂತ ಶೈಲಿಯಂತೂ
ಬದಲಾಗುವುದಿಲ್ಲ. ಅಕ್ಷರಗಳ ಗಾತ್ರ, ಓರೆಕೋರೆ, ಒತ್ತಕ್ಷರಗಳ ನಮೂನೆ, ಪದ ಪದಗಳ
ನಡುವಣ ಅಂತರ, ಸಾಲುಗಳ ಓಟ, ಸಾಲುಗಳ ಮಧ್ಯೆ ಬಿಡುವ ಅಂತರ, ಎಡಬದಿಗೆ
ಬಿಡುವ ಖಾಲಿಜಾಗ (ಮಾರ್ಜಿನ್), ಅಂಕಿಗಳ ನಮೂನೆ-ಇವುಗಳಿಂದ ವ್ಯಕ್ತಿಗಳ ಗುಣ-
ಸ್ವಭಾವಗಳ ಬಗ್ಗೆ ಸರ್ಟಿಫಿಕೇಟ್ ಕೊಡಬಹುದೆಂಬ ಗಟ್ಟಿ ಮಾತನ್ನು ಲೇಖಕ ಹೇಳಿದ್ದಾನೆ.
ಇಂತಹ ‘ರೆಡಿ ರೆಕನರ್’ ಅನ್ನು ಸಿದ್ಧಪಡಿಸಲು ಆತ ವಿಶಿಷ್ಟ ಸ್ವಭಾವದ ಹಲವಾರು ವ್ಯಕ್ತಿಗಳ
ಕೈ ಬರಹಗಳನ್ನು ಪ್ರಯೋಗಕ್ಕೊಡ್ಡಿದ್ದನಂತೆ !
ಈ ಲೇಖನವನ್ನು ನನ್ನಷ್ಟೇ ಚೆನ್ನಾಗಿ ಓದಿಕೊಂಡ ಗೋಪಣ್ಣ, ತನಗೆ ಪರಿಚಯವಿರುವ
ಹತ್ತಾರು ಮಂದಿಯ ಕೈಬರಹದ ನಮೂನೆಗಳನ್ನು ಸಂಗ್ರಹಿಸಿ, ಅನಂತರ ಲೇಖನದ ವಿಶ್ಲೇಷಣೆಯ
ಮಾದರಿಯೊಂದಿಗೆ ತನ್ನ ವಿಶ್ಲೇಷಣೆ ತಾಳೆಯಾಗುವುದರಲ್ಲಿ ವಿಶೇಷ ಆನಂದಪಟ್ಟಿದ್ದಾನೆ.
ಇದು ಮನಶ್ಶಾಸ್ತ್ರವೋ ಇಲ್ಲ ವಿಜ್ಞಾನವೋ ಎಂಬ ವಿಷಯದಲ್ಲಿ ಕೆಲವು ಸಾರಿ ಚರ್ಚೆಯಾಗಿದ್ದೂ
ಉಂಟು. ‘ಮುಖವು ಮನಸ್ಸಿನ ಕನ್ನಡಿ’ ಸಿದ್ಧಾಂತದಂತೆಯೇ ‘ಕೈಬರಹವು ಸ್ವಭಾವಗಳ
ಕನ್ನಡಿ’ಯಾಗಿರುವುದರಲ್ಲಿ ಸಂಶಯವೇ ಇಲ್ಲವೆಂಬ ತೀರ್ಮಾನಕ್ಕಂತೂ ನಾವು ಬಂದಿದ್ದೇವೆ.
ನಾವೇ ಏನು ಬಹುಶಃ ಆ ಲೇಖನವನ್ನೋದಿದ ಯಾರಿಗಾದರೂ ಅಷ್ಟೆ. ನಾನಿದ್ದ ‘ಕ್ವಾಲಿಟಿ
ಕಂಟ್ರೋಲ್’ ಇಲಾಖೆಯಲ್ಲಿ ಎರಡು ಮೈಕ್ರೋಮೀಟರ್ ಕಳುವಾದ ಸಂದರ್ಭದಲ್ಲಿ
‘ದಿ ಬರ್ಗ್ಲರ್ಸ್ ವಿಸಿಟಿಂಗ್ ಕಾರ್ಡ್’ನ ಪ್ರಭಾವದಿಂದ ಹೇಗೆ ನಾನೂ ಒಬ್ಬ ಪತ್ತೇದಾರನಾದೆ
ಎಂಬುದನ್ನು ತಿಳಿಸುವ ಮುಂಚೆ ಇಷ್ಟೆಲ್ಲ ಪೀಠಿಕೆ ಹಾಕಬೇಕಾಯಿತು.
ಕೆಲವೊಮ್ಮೆ ನಮ್ಮ ಉಪೇಕ್ಷೆ, ಉಡಾಫೆ, ಅಸಡ್ಡಾಳತನ ಎಂದೆಲ್ಲ ಯಾವುದನ್ನು
ಹೇಳಬಹುದೋ ಅಂತಹ ವರ್ತನೆಯಿಂದ ಹೇಗೆ ಅನರ್ಥಗಳು ಸಂಭವಿಸುತ್ತವೆ ಎಂಬುದಕ್ಕೂ
ಈ ಪ್ರಸಂಗವೊಂದು ಸಾಕ್ಷಿ.
ನಾನು ಆ ರಾತ್ರಿ ಹತ್ತರ ಸುಮಾರಿಗೆ ಇಲಾಖೆಯ ಸ್ವಸ್ಥಾನವನ್ನು ಆಗ ತಾನೆ
ಸೇರಿದ್ದೆ. ಗ್ರೂಪ್ ಲೀಡರ್ ಸಂತಾನಂ ‘ಟೂಲ್ ಕ್ರಿಬ್’ ನಿಂದ ಬಂದಿದ್ದ ತಿಳುವಳಿಕೆ
ಪತ್ರವನ್ನು ನನ್ನ ಕೈಗಿತ್ತ. ಎರಡು ವಾರಗಳ ಹಿಂದೆ ಪಡೆದುಕೊಂಡಿದ್ದ ಎರಡು
ಮೈಕ್ರೋಮೀಟರ್ಗಳನ್ನು ಹಿಂದಿರುಗಿಸದ ಕಾರಣ, ಅವು ಕಳೆದಿವೆಯಂದೇ ಪರಿಗಣಿಸಿ,
ಅವುಗಳ ಒಟ್ಟು ಮೊತ್ತವನ್ನು ಬರುವ ಸಂಬಳದಲ್ಲಿ ಹಿಡಿಯಲಾಗುವುದು ಎಂಬುದು ಪತ್ರದಲ್ಲಿದ್ದ
ತಿಳುವಳಿಕೆ. ನಾನು ತಳಮಳಗೊಂಡೆ. ಎರಡು ಮೈಕ್ರೋಮೀಟರ್ಗಳ ಒಟ್ಟು ಮೊತ್ತವೆಂದರೆ,
ಅದು ನನ್ನ ಒಂದು ತಿಂಗಳ ಸಂಬಳಕ್ಕಿಂತ ಹೆಚ್ಚು. ಹೇಳಿಕೇಳಿ ಅವು ಜರ್ಮನಿಯಿಂದ
ತರಿಸಿಕೊಂಡ ಬೆಲೆಯುಳ್ಳ ಉಪಕರಣಗಳು ! ಸ್ವದೇಶೀಯವಾಗಿದ್ದರೆ ಶಿವಾಜಿನಗರದ
ಯಾವುದಾದರೂ ಗುಜರಿಯಂಗಡಿಯಿಂದ, ಅವುಗಳ ಕಾಲು ಭಾಗದಷ್ಟು ಬೆಲೆಗೆ ಕೊಂಡು
ತರಬಹುದಿತ್ತು. ಆದರೆ, ಅದಕ್ಕೂ ಆತಂಕಕಾರಿ ಸಂಗತಿಯೆಂದರೆ ಅಸಲಿಗೆ ನಾನು ಆ
ಉಪಕರಣಗಳನ್ನು ಟೂಲ್ಕ್ರಿಬ್ನಿಂದ ಪಡೆದುಕೊಂಡೇ ಇರಲಿಲ್ಲ !
ಹೊಟ್ಟೆಯಲ್ಲಿ ಮೆಣಸಿನ ಕಾಯಿಯ ಕಿಚ್ಚೆದ್ದು, ಟೂಲ್ಕ್ರಿಬ್ ಅಸಿಸ್ಟೆಂಟ್ ಚಂದ್ರಯ್ಯನ
ಜನ್ಮ ಜಾಲಾಡಿಬಿಡುವ ಆವೇಶದಿಂದ ಆ ಕಡೆ ಹೆಜ್ಜೆ ಹಾಕಿದೆ. ಆದರೆ ಹೊರಟಾಗ ಇದ್ದ
ಆಕ್ರೋಶ ಆ ಸಿಡುಕು ಮೋರೆಯನ್ನು ಕಂಡಾಗ ಮೊನಚು ಕಳೆದುಕೊಂಡು ಬಿಟ್ಟಿತು.
ಚಂದ್ರಯ್ಯ ಏರುದನಿಗೆ ಕಿಂಚಿತ್ತೂ ವಿಚಲಿತನಾಗದೆ ‘ಸುಮ್ಸುಮ್ನೆ ಡೆಬಿಟ್ ನೋಟೀಸ್
ಕಳಿಸೋಕೆ ನನಗೇನು ಹುಚ್ಚೆ? ಇಲ್ಲ ನಿಮ್ಮ ಮೇಲೆ ಹೊಟ್ಟೆಕಿಚ್ಚೆ? ..ರೀ ಸ್ವಾಮಿ, ಬನ್ನಿ ಒಳಗೆ,
ನೀವೇ ಒಂದ್ಸಾರಿ ಚೆಕ್ ಮಾಡ್ಕಳಿ’ ಅಂತ ಒಳಗೆ ಕರೆದೊಯ್ದು, ವಿಶೇಷ ಉಪಕರಣಗಳ
ಕಪಾಟನ್ನು ತೆರೆದ. ಅದರಲ್ಲಿನ ಒಂದು ಗೂಡಿನಲ್ಲಿ ನನ್ನ ಎರಡು ಟೂಲ್ ಟೋಕನ್ಗಳು
ಸೆರೆ ಸಿಕ್ಕ ಅಪರಾಧಿಗಳಂತೆ ಕುಳಿತಿದ್ದವು. ಆ ಅಲ್ಯುಮಿನಿಯಂ ಬಿಲ್ಲೆಗಳಲ್ಲಿ ಕೊರೆದಿದ್ದ ನನ್ನ
ಇಲಾಖೆ ಸಂಖ್ಯೆ ಮತ್ತು ಬ್ಯಾಡ್ಜ್ ಸಂಖ್ಯೆಯನ್ನು ಮುಖಕ್ಕೆ ಹಿಡಿದು, ನನ್ನ ಅನುಮಾನವನ್ನು
ನೀವಾಳಿಸಿದ. ಟೋಕನ್ಗಳೊಂದಿಗೆ ಇದ್ದ ಅರಿಕೆ ಚೀಟಿ (ಟೂಲ್ ಚಿಟ್) ಗಳನ್ನು ತೆಗೆದು
‘ನೋಡಿ ಇಲ್ಲಿ, ಇದು ನಿಮ್ಮ ಸೈನ್ ತಾನೇ?’ ಎಂದಾಗಲಂತೂ ನನ್ನ ಬಾಯಿ ಕಟ್ಟಿಹೋಯಿತು.
ಆಕಾಶ ಬುಟ್ಟಿ ಮತ್ತು ಏಣಿ / 82 ಆಕಾಶ ಬುಟ್ಟಿ ಮತ್ತು ಏಣಿ / 83
ಆದರೂ ಕಣ್ಣು ಕಂಡಿದ್ದನ್ನು ಮನಸ್ಸು ಒಪ್ಪಲಿಲ್ಲ. ಅದರ ಸಂಕೇತವೆಂಬಂತೆ ಗೋಣು
ತಿರುಗಿಸಿದೆ.
‘ಏನ್ರೀ, ಮತ್ತೆ ತಲೆ ಅಲ್ಲಾಡ್ಸ್ತಿದ್ದೀರಾ?’ ಚಂದ್ರಯ್ಯ ಖಾರವಾದ.
‘ನಾನು ನೈಟ್ಷಿಫ್ಟ್ನಲ್ಲಿದ್ದೀನಲ್ಲಾ, ಯಾವೋನೋ ಡೇ ಷಿಫ್ಟ್ನಲ್ಲಿ ಇರೋವ್ನು ನನ್ನ
ಟೋಕನ್ಗಳನ್ನು ಕದ್ದು, ಟೂಲ್ ಚಿಟ್ನಲ್ಲಿ ನನ್ನ ಸಿಗ್ನೇಚರ್ನ ಫೋರ್ಜರಿ ಮಾಡಿ
ಮೈಕ್ರೋಮೀಟರ್ಗಳನ್ನು ಎತ್ಕೊಂಡ್ಹೋಗಿದ್ದಾನೆ.’
ನನ್ನ ಶಾಂತ ಆರೋಪಕ್ಕೆ ಚಂದ್ರಯ್ಯ ಉತ್ತರಿಸುವ ಗೋಜಿಗೇ ಹೋಗದೆ, ಒಂದು
ರೀತಿಯಲ್ಲಿ ಕೈ ತಿರುಗಿಸಿದ. ‘ಅದು ನಿನ್ನ ಹಣೆಬರಹ’ ಎಂದೋ, ಅಥವಾ ‘ನಿನ್ನ
ಅಜಾಗರೂಕತೆಯ ಫಲ’ ಎಂದೋ ಹೇಳುವಂತಿತ್ತು. ನಾನು ಪೆಚ್ಚಾದರೂ ತೋರಗೊಡದೆ
ಇದಕ್ಕೇನಾದರೂ ಉಪಾಯ ಮಾಡಬೇಕೆಂಬ ಯೋಚನೆಯಲ್ಲಿ ಹಿಂದಿರುಗಿದೆ. ವಿಷಯವನ್ನು
ಗುಟ್ಟಾಗಿರಿಸಿ ಪತ್ತೆಯ ದಾರಿಯಲ್ಲಿ ಎಚ್ಚರಿಕೆಯ ಹೆಜ್ಜೆಗಳನ್ನಿಡುವ ಚಿಂತನೆ ನಡೆಸಿದೆ.
‘ಟೂಲ್ ಕ್ರಿಬ್’ ಅಂದರೆ ಕಾರ್ಖಾನೆಯಲ್ಲಿನ ಕೆಲಸಗಳಲ್ಲಿ ಬಳಸಲಾಗುವ ಹತ್ಯಾರು
ಮತ್ತು ವಿಶೇಷ ಉಪಕರಣಗಳನ್ನು ದಾಸ್ತಾನು ಮಾಡುವ ಮತ್ತು ವಹಿವಾಟು ನಡೆಸುವ
ಕೋಣೆ. ಸಾಮಾನ್ಯ ಹತ್ಯಾರು (ಟೂಲ್) ಗಳನ್ನು ಟೂಲ್ ಕ್ರಿಬ್ನಿಂದ ಪಡೆಯಲು
ಅಲ್ಯುಮಿನಿಯಂ ಟೋಕನ್ಗಳು ಸಾಕು. ವಿಶೇಷ ಉಪಕರಣಗಳ ವಹಿವಾಟಿಗೆ ಮಾತ್ರ
ಟೋಕನ್ ಜೊತೆಗೆ ಟೂಲ್ ಚೀಟಿ ಕೂಡಾ ಆವಶ್ಯಕ. ಈ ಅರಿಕೆ ಚೀಟಿಯಲ್ಲಿ ಕಾರ್ಮಿಕನ
ಹೆಸರು, ಇಲಾಖೆ ಮತ್ತು ಬ್ಯಾಡ್ಜ್ ಸಂಖ್ಯೆ ಶಾಶ್ವತ ಸಂಖ್ಯೆ, ಉಪಕರಣದ ಹೆಸರು ಮತ್ತು
ವಿವರ, ದಿನಾಂಕ ಮತ್ತು ವೇಳೆ-ಎಲ್ಲವನ್ನೂ ಭರ್ತಿ ಮಾಡಿ ಸಹಿ ಹಾಕಬೇಕು. ಇದಕ್ಕೆ
ಇಲಾಖೆಯ ಇಲ್ಲವೆ ಗುಂಪಿನ ಮುಖ್ಯನ ಸಮರ್ಥನಾ ಸಹಿ ಕೂಡಾ ಬೇಕು. ಇಷ್ಟೆಲ್ಲವೂ
ಇರುವ ಚೀಟಿ ಮತ್ತು ಟೋಕನನ್ನು ಟೂಲ್ ಕ್ರಿಬ್ ಕಿಂಡಿಯಲ್ಲಿ ತೂರಿಸಿದ ಯಾವ ಕೈಗೇ
ಆಗಲಿ ಅಗತ್ಯವಾದ ಉಪಕರಣ ಬರುತ್ತದೆ. ಬೇರೆಯವರ ಹೆಸರಿನಲ್ಲಿ ಇಷ್ಟೆಲ್ಲವನ್ನೂ
ಫೋರ್ಜರಿ ಮಾಡಿರುವ ಖದೀಮನಾರಿರಬಹುದೆಂದು ಯೋಚಿಸಿದಾಗ ಪಕ್ಕನೆ ಕಣ್ಮುಂದೆ
ನಿಂತಿದ್ದು ಬಾಬಯ್ಯನ ಮುಖವೇ.
ಯಾರೇ ಮಾತಾಡಿಸಲಿ ತೋಳದಂತೆ ಹರಿಹಾಯುವ ಆ ಕೆಂಗಣ್ಣಿಗನನ್ನು ಕಂಡರೆ
ಸಾಮಾನ್ಯವಾಗಿ ಎಲ್ಲರಿಗೂ ಇರುವಂತೆ ನನಗೂ ದಿಗಿಲು. ಅವಾಚ್ಯ ಶಬ್ದಗಳನ್ನು ಎಗ್ಗಿಲ್ಲದೆ
ಸಿಡಿಸುವ ಆ ಮುಖ ಕ್ರೂರತನದ ಠಸ್ಸೆಯೇ. ಸಿಡುಬಿನ ಕಲೆಯ ಕರಿಯ ಮೋರೆ,
ಕೆಂಡವನ್ನುಗುಳುವ ಕಣ್ಣುಗುಡ್ಡೆಗಳು, ಎದುರಾಳಿಯನ್ನಿರಿಯಲು ಸದಾ ಸಿದ್ಧವಾದಂಥ ಚೂಪು
ಮೂಗು, ದರ್ಪದ ಮೀಸೆ, ಕಟ್ಟುಮಸ್ತಾದ ಮೈ, ಎತ್ತರದ ನಿಲುವು-ಇವೆಲ್ಲ ಸೇರಿ ಎಂಥವನಿಗೂ
ಹಿಂಜರಿಕೆಯನ್ನು ಹುಟ್ಟಿಸುವಂಥವು. ಕಾರ್ಮಿಕ ಮುಷ್ಕರದ ಯಾವುದೇ ಪುಂಡಾಟಿಕೆ
ಇರಲಿ, ಅಲ್ಲೆಲ್ಲ ಇವನು ಇದ್ದೇ ಇರುತ್ತಾನಂತೆ ! ಎಷ್ಟೋ ಬಾರಿ ಪೊಲೀಸ್ ಅತಿಥಿಯಾಗಿದ್ದು
ಬಂದಿದ್ದಾನಂತೆ, ಕಳ್ಳನಿರಬಹುದು ಎಂದು ನಂಬಿದಷ್ಟೆ ಸುಲಭವಾಗಿ ಮಾಲು ಸಮೇತ
ಅವನನ್ನು ಹಿಡಿಯುವುದು ಸಾಧ್ಯವೇ?
ಎರಡು ತಿಂಗಳ ಸಂಬಳ ಖೋತಾ ಎಂಬ ಕಟು ಸತ್ಯ ಭೀಕರವಾಗಿ ಕಾಡತೊಡಗಿತು.
ಹಾಗಂತ ಸುಮ್ಮನಿರಲೂ ಸಾಧ್ಯವಿಲ್ಲ. ಆತುರಗಾರನಾಗಿ ಬುದ್ದಿ ಮಟ್ಟ ಮಾಡಿಕೊಳ್ಳುವುದು
ಬೇಡ; ‘ಬರ್ಗ್ಲರ್ಸ್ ವಿಸಿಟಿಂಗ್ ಕಾರ್ಡ್’ ಲೇಖನ ಈಗ ನೆರವಿಗೆ ಬಂದೀತು – ಎಂದು
ಚಿಂತನೆ ನಡೆಸಿ, ಕಳವಾದ ಆ ಎರಡು ಉಪಕರಣಗಳ ‘ಅರಿಕೆ ಚೀಟಿ’ ಗಳ ನಕಲು
ಮಾಡಿಸಿಕೊಡಲು ಚಂದ್ರಯ್ಯನಿಗೆ ದಮ್ಮಯ್ಯಗುಡ್ಡೆ ಹಾಕಬೇಕಾಯಿತು. ಆತ ಮಂಡೆ ಬಿಸಿ
ಮಾಡಿಕೊಂಡರೂ ಕಡೆಗೆ ‘ಅದೇನು ಸಿ.ಐ.ಡಿ. ಪತ್ತೇದಾರಿಕೆ ಮಾಡಬೇಕೂ ಅಂತಿದ್ದೀಯೋ,
ಮಾಡ್ಕೋ ಹೋಗು’ ಎಂದು ನಕಲು ಮಾಡಿಸಿ ಕೊಟ್ಟ.
ಮುಂದೇನು ಎಂಬ ಆಲೋಚನೆಗೆ ‘ಎಡವಟ್ಟಾಗಿದ್ದು ಎಲ್ಲಿ?’ ಎಂಬ ಯೋಚನೆಯೂ
ಸೇರಿಕೊಂಡು ಫಜೀತಿಯಾಯಿತು.
ಇಲಾಖೆಯೂ ಸೇರಿದಂತೆ ಇಡೀ ಕಾರ್ಖಾನೆಯ ಹ್ಯಾಂಗರ್ನಲ್ಲಿ ಒಂದು ವಾರ
ಕಾಲ ನಡೆದ ಟೂಲ್ ಡೌನ್ ಮುಷ್ಕರದ ಪರಿಣಾಮ ಐದಾರು ಮಂದಿಯನ್ನು ರಾತ್ರಿಯ
ಪಾಳಿಗೆ ತಳ್ಳಲಾಗಿದ್ದು, ಅವರಲ್ಲಿ ನಾನೂ ಒಬ್ಬನಾಗಿದ್ದೆ. ರಾತ್ರಿ ಹತ್ತರಿಂದ ಮಾರನೇ ಬೆಳಗ್ಗೆ
ಆರರವರೆಗೆ ಆ ಪಾಳಿ, ಅದೊಂದು ರೀತಿಯ ಶಿಕ್ಷೆಯೇ ! ಹಗಲು ಪಾಳಿಯಲ್ಲಿರುವಷ್ಟು
ಕೆಲಸವೇನೂ ರಾತ್ರಿಯಿರುವುದಿಲ್ಲ. ಆದರೆ ಬಯಲಿನಿಂದ ಧಾಳಿಯಿಡುವ ದಡಿಯ ಸೊಳ್ಳೆಗಳ
ಕಾಟ ಘನಘೋರ. ಎರಡು ವಾರ ಮನೆ-ಮಡದಿಯಿಂದ, ಅದೂ ಆ ವೇಳೆಯಲ್ಲಿ
ದೂರವಿರುವುದೊಂದು ಮಾನಸಿಕ ಶಿಕ್ಷೆ.
ಇದಕ್ಕೆ ಮುಂಚೆ ನಡೆದ ಮುಷ್ಕರ, ಅನಂತರದ ರಾತ್ರಿ ಪಾಳಿ – ಈ ಎರಡೂ
ಸಂದರ್ಭಗಳಲ್ಲಿ ಹತ್ಯಾರು – ಉಪಕರಣಗಳ ಅಗತ್ಯವಿದ್ದುದೂ ಅಷ್ಟಕ್ಕಷ್ಟೆ. ಹಾಗೆಂದುಕೊಂಡೇ
ಐದು ಟೂಲ್ ಟೋಕನ್ಗಳನ್ನು ಮನೆಯಲ್ಲೇ ಭದ್ರವಾಗಿಟ್ಟು ಉಳಿದ ಐದನ್ನು ವೆಂಕೋಬಿಯ
ಹತ್ಯಾರು ಪೆಟ್ಟಿಗೆಯಲ್ಲಿಟ್ಟಿದ್ದೆ. ಇಲಾಖೆಯಲ್ಲಿ ನನ್ನದು ಅಂತ ಏನನ್ನೂ ಇಟ್ಟುಕೊಳ್ಳುವ
ಜಾಯಮಾನ ನನ್ನದಲ್ಲ. ‘ಕಂತೆಗೆ ತಕ್ಕ ಬೊಂತೆ’ ಎಂಬಂತೆ ಆ ವೆಂಕೋಬಿಯೂ ನನ್ನಂತೆ
ಉಡಾಫೆ ಮನುಷ್ಯನೇ ! ಹತ್ಯಾರು ಪೆಟ್ಟಿಗೆಗೊಂದು ಲಡಕಾಸಿ ಬೀಗವನ್ನು ತಗುಲಿಸಿದ್ದ.
ಮೊದಲಿಗೆ ಅದರಲ್ಲಿ ನನ್ನ ಟೋಕನ್ಗಳನ್ನಿಡಲು ಭದ್ರತೆಯ ಅನುಮಾನಪಟ್ಟೆ. ಅವನು
‘ಐದು ವರ್ಷದಿಂದ ಇದೇ ಪೆಟ್ಟಿಗೆ, ಇದೇ ಬೀಗವಪ್ಪ; ಒಂದು ಟೋಕನ್ನಾಗಲೀ ಟೂಲಾಗಲಿ
ಕಳವಾಗಿಲ್ಲ’ ಎಂದು ಕೊಟ್ಟ ಭರವಸೆಯಡಿ ನನ್ನ ಐದು ಟೋಕನ್ಗಳೂ ನಂಬಿಕೆಯ ನಿದ್ದೆ
ಮಾಡಿದವು. ಲಡಕಾಸಿ ಬೀಗವೋ, ಒತ್ತಿದಾಗ ಹಾಕಿಕೊಳ್ಳುತ್ತದೆ; ಎಳೆದಾಗ ಬಿಚ್ಚಿಕೊಳ್ಳುತ್ತದೆ.
ಒಂದು ರೀತಿಯಲ್ಲಿ ‘ಉಪಯೋಗಿ ಮಿತ್ರ’ ! ಅಚ್ಚರಿಯೆಂದರೆ ವೆಂಕೋಬಿಯ ಟೋಕನ್ಗಳು,
ಇಲ್ಲವೆ ವಿನಿಮಯವಾಗಿ ಪಡೆದುಕೊಂಡ ಹತ್ಯಾರುಗಳು ಅದೇ ಪೆಟ್ಟಿಯಲ್ಲಿ ಭದ್ರವಾಗಿವೆ.
ನನ್ನೆರಡು ಟೋಕನ್ಗಳಿಗೆ ಮಾತ್ರ ಕಳ್ಳನ ಕಣ್ಣು ಬಿತ್ತು ಎಂಬುದೇ ಅಚ್ಚರಿಯ ಸಂಗತಿ.
ಇದೇ ಪ್ರಶ್ನೆಯನ್ನು ವೆಂಕೋಬಿಗೆ ಹಾಕಿದಾಗ ‘ಅಸಲಿಗೆ ಈ ಮುಠ್ಠಾಳನ ಟೂಲ್
ಆಕಾಶ ಬುಟ್ಟಿ ಮತ್ತು ಏಣಿ / 84 ಆಕಾಶ ಬುಟ್ಟಿ ಮತ್ತು ಏಣಿ / 85
ಬಾಕ್ಸ್ನಲ್ಲಿ ನಿನ್ನ ಟೋಕನ್ ಇಡು ಅಂತ ನಿನಗ್ಯಾವ ನನ್ಮಗ ಹೇಳ್ದಾ?’ ಅಂತ ರೇಗಿಬಿಟ್ಟ.
ನಿಜ, ಇದಕ್ಕೆ ಅವನು ತಾನೆ ಏನು ಮಾಡಿಯಾನು ಅಂದುಕೊಂಡು, ಉಳಿದಿದ್ದ ಮೂರು
ಟೋಕನ್ಗಳನ್ನು ಪ್ಯಾಂಟಿನ ಜೇಬಿಗಿಳಿಸಿ ನಮಸ್ಕಾರ ಹೇಳಿದೆ. ಒಂದು ಭದ್ರವಾದ ಟೂಲ್
ಪೆಟ್ಟಿಗೆಯನ್ನು ಇಟ್ಟುಕೊಳ್ಳದೆ ಹೋಗಿದ್ದು ನನ್ನ ಉಢಾಳತನವಲ್ಲವೆ?
ಇಲಾಖೆಯಲ್ಲಿರುವ ನನ್ನ ನಂಬಿಕಸ್ಥ ಮಿತ್ರನೆಂದರೆ ಅದು – ಚಾಣಾಕ್ಷ ಬುದ್ಧಿಯ
ಶ್ರೀನಿವಾಸ. ಯಾರ ಮಾತಿಗೂ ಕಣ್ಣು ಕಿವಿ ಹಿಗ್ಗಿಸುವವನು, ಚೆನ್ನಾಗಿ ಯೋಚಿಸದೆ ಮಾತೇ
ಆಡದವನು. ಜೊತೆಗೆ ಯಾರ್ಯಾರಿಗೆ ಯಾವ್ಯಾವ ಭಾಷೆ, ಯಾವ್ಯಾವ ದನಿ – ಎಂಬುದನ್ನು
ಚೆನ್ನಾಗಿಯೇ ಬಲ್ಲವನು. ಅವನು ಒಂದು ರೀತಿಯಲ್ಲಿ ‘ಅಡ್ವೈಸರ್ ಕಮ್ ಕ್ರೈಸಿಸ್ ಫ್ರೆಂಡ್’
ನನಗೆ. ನನಗಾಗುತ್ತಿರುವ ಸಂಕಟವನ್ನು ಅವನಲ್ಲಿ ತೋಡಿಕೊಂಡು ಅರಿಕೆ ಚೀಟಿಗಳ
ನಕಲನ್ನು ತೋರಿಸಿದೆ. ಅವನಾದರೂ ಚೀಟಿಗಳಿಗೆ ಭೂತಗನ್ನಡಿ ಹಿಡಿದು ನೋಡುತ್ತ
‘ಇದು ನಿಜವಾಗ್ಲೂ ನಿನ್ನ ಸಿಗ್ನೇಚರ್ ಅಲ್ವಾ?’ ಎಂದು ಅನುಮಾನಿಸಿದ.
ನನಗೆ ವಿಪರೀತ ಸಿಟ್ಟು ಬಂದು ‘ನನಗಿನ್ನೂ ತಲೆ ಕೆಟ್ಟಿಲ್ಲ ಅನ್ನೋದನ್ನ ನಂಬ್ತೀ
ತಾನೇ?’ ಎಂದು ಕೇಳಿದೆ. ಅವನು ನನ್ನ ಬೆನ್ನು ಸವರಿ ‘ಜಸ್ಟ್ ಫಾರ್ ಎ ಜೋಕ್’ ಎಂದು
ನಗಿಸಲೆತ್ನಿಸಿದ.
ನಾನು ಮುಖ ಸಡಿಲಿಸದೆ ‘ಯಾವೊನೋ ಫೋರ್ಟ್ವೆಂಟಿ ನನ್ನ ಸಿಗ್ನಸೇಚರ್ನ
ಫೋರ್ಜರಿ ಮಾಡಿದ್ದಾನೆ. ನಿನ್ನ ಅಂದಾಜಿಗೆ ಬರೋವಂಥ ಒಂದೈದಾರು ಹೆಸರುಗಳನ್ನು
ಹೇಳು ಮತ್ತೆ’ ಅಂತ ಸವಾಲೆಸೆದೆ.
ಶ್ರೀನಿವಾಸ ಹ್ಯಾಂಗರ್ನ ಚಾವಣಿಯತ್ತ ನೋಡುತ್ತ, ಏನನ್ನೋ ಗುಣಗುಣಿಸಿ,
ಅನಂತರ ನಿಧಾನವಾಗಿ ನಾಲ್ಕು ಹೆಸರುಗಳನ್ನು ಕೊಟ್ಟ. ಅವುಗಳಲ್ಲಿ ಬಾಬಯ್ಯನ ಹೆಸರೇ
ಇರಲಿಲ್ಲ ! ಅನುಮಾನವನ್ನು ಬಿಚ್ಚಿ ‘ಬಾಬಯ್ಯ?’ ಎಂದು ಕೇಳಿದೆ.
‘ಛೇ, ಇರಲಾರದು, ನೋಡೋದಕ್ಕೆ ವಿಲನ್ ಥರ ಇದ್ರೂ, ಬಾಯಿಂದ ಕೆಟ್ಟ ಕೆಟ್ಟ
ಮಾತು ಬಂದ್ರೂ, ಅವನಿಗೆ ಕದಿಯೋ ಅಭ್ಯಾಸ ಇದ್ದಂಗಿಲ್ಲ’ ಅಂತ ‘ಕ್ಲೀನ್ ಚಿಟ್’ ಕೊಟ್ಟು
ಬಿಟ್ಟ ! ಅದನ್ನು ಪೂರ್ಣವಾಗಿ ನಂಬಲು ನಾನಂತೂ ಸಿದ್ಧನಿರಲಿಲ್ಲ.
ಅದೇನೇ ಇರಲಿ, ಶ್ರೀನಿವಾಸ ಬಾಯಿಬಿಟ್ಟ ನಾಲ್ವರು, ನನ್ನ ಶಂಕೆಗೆ ಸಿಕ್ಕಿದ
ನಾಲ್ವರು – ಒಟ್ಟು ಎಂಟು ಮಂದಿಯಿಂದ ಹೇಗಾದರೂ ಮಾಡಿ ‘ಮಾದರಿ ಅರಿಕೆ
ಚೀಟಿ’ಗಳನ್ನು ಭರ್ತಿ ಮಾಡಿಸಿ ಅವರಿಂದ ಸಹಿಯನ್ನೂ ಮಾಡಿಸುವುದು ನನ್ನ ಮೊದಲ
ಗುರಿಯಾಗಿತ್ತು. ಈ ಕೆಲಸಕ್ಕೆ ಶ್ರೀನಿವಾಸ ಮೊದಲಿಗೆ ಹಿಂದೇಟು ಹಾಕಿದರೂ, ಬಲವಂತಕ್ಕೆ
ಒಪ್ಪಿಕೊಂಡ, ಈ ಪ್ರಯತ್ನದಲ್ಲಿ ಯಶಸ್ಸು ಸಿಗುವವರೆಗೂ ನನ್ನ ಟೂಲ್ ಟೋಕನ್ಗಳು
ಕಳೆದಿರುವ ಸಂಗತಿಯನ್ನು ರಹಸ್ಯವಾಗಿಡಬೇಕೆಂದು ಪರಸ್ಪರ ಒಪ್ಪಂದ ಮಾಡಿಕೊಂಡೆವು.
ಮುಂದಿನ ಎರಡು ದಿನಗಳಲ್ಲಿ ನಾವಿಬ್ಬರೂ ‘ರಾತ್ರಿ ಪಾಳಿಯ ಶಾಪ’ದಿಂದ
ಮುಕ್ತರಾಗಿ ಬೆಳಗಿನ ಪಾಳಿಯ ಮುಖ್ಯ ವಾಹಿನಿಗೆ ಸೇರಿಕೊಂಡೆವು.
ಶಂಕಿತರ ಕೈ ಬರಹದಿಂದ ‘ಮಾದರಿ’ ಅರಿಕೆ ಚೀಟಿಗಳನ್ನು ಪಡೆದುಕೊಳ್ಳಲು
ಶ್ರೀನಿವಾಸನೇ ಏಕೆಂದು ನಿಮಗನ್ನಿಸಬಹುದು. ಅದಕ್ಕೆ ಕೆಲ ಕಾರಣಗಳಿವೆ. ನಾನು ಅವನು
ಇಲಾಖೆಗೆ ಸೇರಿಕೊಂಡಿದ್ದು ಒಂದೇ ದಿನ ಮತ್ತು ಒಂದೇ ವೇಳೆಯಲ್ಲಿ. ಅದರಿಂದಾಗಿ
ಟೋಕನ್ನಲ್ಲಿರುವ ನಾಲ್ಕಂಕಿಯ ಇಲಾಖೆಯ ಸಂಖ್ಯೆ ಒಂದೇ ಆಗಿದೆ. ಶಾಶ್ವತ ಸಂಖ್ಯೆಯಲ್ಲಿನ
ಕಡೆಯ ಅಂಕಿಯೊಂದನ್ನು ಬಿಟ್ಟರೆ ಉಳಿದ ನಾಲ್ಕಂಕಿಗಳೂ ಒಂದೇ ಆಗಿವೆ. ನಮ್ಮಿಬ್ಬರ
ಹೆಸರಿನ ಹಿಂದೆಯೂ ಡಿ.ಎ. ಎಂಬ ಇನಿಷಿಯಲ್ಸ್ ಇವೆ. ಮಾದರಿ ಚೀಟಿಗಳಲ್ಲಿ
ಯಾವುದಾದರೂ ಒಂದರಿಂದ ಈ ಅಂಕಿ-ಅಕ್ಷರಗಳು ಒಂದಿಷ್ಟು ಸುಳಿವು ನೀಡಬಹುದು.
ಜೊತೆಗೆ ನಾವು ಹೆಸರಿಸಿದ ಶಂಕಿತರು ಶ್ರೀನಿವಾಸನಿಗೆ ನನಗಿಂತ ಹೆಚ್ಚು ಸಲಿಗೆಯಿಂದಿರುವವರು.
ನಾನೇ ಕೆಲಸಕ್ಕೆ ಕೈ ಹಾಕಿದರೆ ಹತ್ಯಾರುಗಳ ಕಳ್ಳ ಹುಷಾರಾಗಿಬಿಟ್ಟು, ಚೀಟಿ ಬರೆದುಕೊಡಲು
ಒಪ್ಪುವುದೇ ಇಲ್ಲ.
ಇನ್ನು ಶ್ರೀನಿವಾಸ ಎಂಟು ಮಾದರಿ ಚೀಟಿಗಳನ್ನು ಪಡೆದುಕೊಳ್ಳಲು ಹೂಡಿದ
ತಂತ್ರವಾದರೂ ಏನು? ಅದು ಕೂಡ ನಾನು ಹೇಳಿಕೊಟ್ಟಿದ್ದೇ !
ಬದಲಾದ ಪಾಳಿಯ ಮೊದಲ ದಿನವೇ ಶ್ರೀನಿವಾಸನ ಬಲಗೈ ಹೆಬ್ಬೆಟ್ಟು
ಗಾಯವಾಗಿದ್ದು, ಅದಕ್ಕೊಂದು ಬದನೆಕಾಯಿ ಗಾತ್ರದ ಬ್ಯಾಂಡೇಜನ್ನು ಬಿಗಿದುಕೊಂಡು
ಬಂದ. ಅವನಿಗೆದುರಾದ ಪ್ರತಿಯೊಬ್ಬನೂ ಕೇಳಿದ ಮೊದಲ ಪ್ರಶ್ನೆ ‘ಏನು ಶ್ರೀನಿವಾಸ್,
ಹೆಬ್ಬೆಟ್ಟಿಗೇನಾಯ್ತು?’ ಎಂಬುದೇ.
‘ಮೊನ್ನೆ ಬೆಳಗ್ಗೆ ಮನೇಲಿ ತರಕಾರಿ ಹೆಚ್ತಿದ್ದೆನಪ್ಪಾ, ತುಂಬಾ ಹರಿತವಾದ ಈಳಿಗೆ
ಮಣೆ – ಸ್ವಲ್ಪ ಎಡವಟ್ಟಾಯಿತು.’ ಎಲ್ಲರಿಗೂ ಅದೇ ಉತ್ತರ.
ಇಂತಹ ಘಾಸಿ ಬೆರಳಿಟ್ಟುಕೊಂಡು ‘ನನಗೆ ಬರೆಯೋಕಾಗ್ತಿಲ್ಲ, ಒಂದು
ಮೈಕ್ರೋಮೀಟರ್ಗೆ ಟೂಲ್ ಚಿಟ್ ಬರ್ಕೊಡೋಕಾಗುತ್ತ?’ ಅಂತ ಬೇತುಕೊಂಡರೆ ಯಾರು
ತಾನೆ ಇಲ್ಲ ಅಂದಾರು ! ಕೆಲವರು ತಕರಾರಿಲ್ಲದೆ ಬರೆದುಕೊಟ್ಟರೆ, ಮತ್ತೆ ಕೆಲವರು ‘ಯಾಕೆ
ನಿನ್ನ ಫ್ರೆಂಡ್ ‘ಜೀಕೆ’ ಹತ್ರ ಬರಸ್ಕೊಳ್ಳೋದು ತಾನೆ’ ಅಂತ ಆಕ್ಷೇಪವೆತ್ತಿದರು. ಶ್ರೀನಿವಾಸ್
‘ಅಯ್ಯೋ, ಅದೊಂದು ತರಲೆ ಸಹವಾಸ’ ಎಂಬ ಮೂದಲಿಕೆಯ ಅಸ್ತ್ರ ಬಿಟ್ಟು ಗುರಿ
ಸಾಧಿಸಿದ. ಅಂತೂ ನಾಲ್ಕೈದು ದಿನಗಳಲ್ಲಿ ಎಂಟು ಮಂದಿಯಿಂದ ಕೈ ಬರಹ ಮಾದರಿಗಳನ್ನು
ಸಂಗ್ರಹಿಸಿ ನನ್ನ ಪ್ರಶಂಸೆಗೆ ಪಾತ್ರನಾದ.
ಎಂಟು ಕೈಬರಹ ಮಾದರಿಗಳು ನನ್ನ ಕೈಸೇರಿದಾಗ ಅದೊಂದು ಸಾಮ್ರಾಜ್ಯವನ್ನೇ
ಗೆದ್ದವನಂತೆ ಬೀಗಿದೆ. ನಾನೊಬ್ಬ ‘ಕೈಬರಹ ವಿಶ್ಲೇಷಣಾ ಪರಿಣತ’ನೆಂದೂ, ಕಳ್ಳನ ಕೈದು
ಇನ್ನೇನು ಹತ್ತಿರದಲ್ಲಿದೆ ಎಂಬ ಹಿಗ್ಗಿನಲ್ಲಿರುವಾಗ, ಶ್ರೀನಿವಾಸ್ ನನ್ನನ್ನೇ ಪರೀಕ್ಷೆಗೊಡ್ಡಿದ.
ಎಂಟೂ ಮಾದರಿಗಳಿಗೆ ಕ್ರಮಸಂಖ್ಯೆಗಳನ್ನು ಕೊಟ್ಟು ಆ ಕೈಬರಹದ ವ್ಯಕ್ತಿಗಳ ಹೆಸರುಗಳನ್ನು
ತನ್ನಲ್ಲೇ ಗುಟ್ಟಾಗಿರಿಸಿಕೊಂಡ. ಒಬ್ಬೊಬ್ಬನಿಗೂ ಒಂದೊಂದು ಕೋಡ್ ಸಂಖ್ಯೆ ! ಶಾಲಾ
ಪರೀಕ್ಷೆಗಳಲ್ಲಿ ಕೊಡುವ ‘ಹೊಂದಿಸಿ ಬರೆಯಿರಿ’ ನೆನಪಾಯಿತು. ಎಲಾ ಇವನಾ, ಅಂದ್ಕೊಂಡೆ.
ಆಕಾಶ ಬುಟ್ಟಿ ಮತ್ತು ಏಣಿ / 86 ಆಕಾಶ ಬುಟ್ಟಿ ಮತ್ತು ಏಣಿ / 87
ಮನೆಯಲ್ಲಿ ಆರಾಮವಾಗಿ ಕುಳಿತು ಪ್ರತಿಯೊಂದು ಮಾದರಿಯ ಕೈಬರಹವನ್ನೂ,
ಮೂಲ ಮಾದರಿಯ ಕೈಬರಹದೊಂದಿಗೆ ಹೋಲಿಸುತ್ತಾ ಹೋದಂತೆ ಐದನೇ ಕ್ರಮಸಂಖ್ಯೆಯ
ಚೀಟಿಯು ‘ನಕಲಿ ಶ್ಯಾಮ’ನ ಸುಳಿವನ್ನು ಕೊಟ್ಟಿತು. ವಿಶೇಷವಾಗಿ ಎರಡು, ನಾಲ್ಕು, ಐದು,
ಸೊನ್ನೆ, ಏಳು – ಎಂಬ ಅಂಕಿಗಳಲ್ಲಿ ಎಫ್.ಜಿ.ಕೆ.ಎಂ.ಪಿ.ಆರ್. – ಎಂಬ ಅಕ್ಷರಗಳಲ್ಲಿ
ಸಾದೃಶ್ಯವನ್ನು ಗುರ್ತಿಸಬಹುದಿತ್ತು. ಈ ಐದನೇ ಸಂಖ್ಯೆಯ ಕೈಬರಹವು ಅಶೋಕನೆಂಬ
‘ಸಾಚಾ ಮನುಷ್ಯ’ನದು ಅಂತ ಗೊತ್ತಾದಾಗ, ದೂರದಲ್ಲೆಲ್ಲೋ ಬಾಬಯ್ಯ ಕೆಂಗಣ್ಣು ಬಿಟ್ಟು
ಕೆಟ್ಟ ಮಾತುಗಳಿಂದ ಬಯ್ಯುತ್ತಿರುವಂತೆ ಅನಿಸಿತು.
ಶ್ರೀನಿವಾಸನ ಅಪೂರ್ವ ಸಾಹಸಕ್ಕೆ ಮೆಚ್ಚಿ ಗಾಂಧಿಬಜಾರಿನಲ್ಲಿ ಮಸಾಲೆ ದೋಸೆ,
ಕಾಫಿ ಕೊಡಿಸಿದಾಗ ‘ಇಷ್ಟೇನಾ?’ ಅಂತ ಗೊಣಗಿದ ಅವನು. ಆದರೂ ಡಿ.ಎ. ಸಂಕೇತಾಕ್ಷರಗಳಿಗೆ
‘ಡಿಟೆಕ್ಟಿವ್ ಏಜೆಂಟ್’ ಎಂಬ ಹೊಸ ವಿವರಣೆ ಕೊಟ್ಟು ಇಬ್ಬರೂ ಪರಸ್ಪರ ಕೈ ಕುಲುಕಿಕೊಂಡೆವು.
ನಾನು ತಡಮಾಡದೆ ‘ವೆಂಕೋಬಿಯ ಟೂಲ್ ಕಿಟ್ನಲ್ಲಿ ಇರಿಸಲಾಗಿದ್ದ ನನ್ನ
ಎರಡು ಟೂಲ್ ಟೋಕನ್ಗಳನ್ನು ಕದ್ದು, ಅದರಿಂದ ಎರಡು ಬೆಲೆ ಬಾಳುವ
ಮೈಕ್ರೋಮೀಟರ್ಗಳನ್ನು ಹೊಡೆದುಕೊಂಡು ಹೋಗಿರುವ ಪಿ.ಎಸ್.ಅಶೋಕ ಎಂಬ ವ್ಯಕ್ತಿಯ
ಮೇಲೆ ಕ್ರಮ ಕೈಗೊಂಡು ಟೂಲ್ ಟೋಕನ್ಗಳನ್ನು ನನಗೇ ವಾಪಸ್ ಕೊಡಿಸಿ ಮತ್ತು ಆ
ಉಪಕರಣಗಳ ಮೌಲ್ಯದಷ್ಟು ಹಣವನ್ನು ನನ್ನ ತಿಂಗಳ ವೇತನದಲ್ಲಿ ಹಿಡಿಯುವುದನ್ನು
ನಿಲ್ಲಿಸಲು ಪೇರೋಲ್ಗೆ ಆದೇಶ ನೀಡಿ’ ಎಂಬ ಮನವಿಯುಳ್ಳ ಪತ್ರವನ್ನು ಬರೆದು, ಅದರಲ್ಲಿ
ಇಲಾಖೆಯ ಮುಖ್ಯಸ್ಥರಿಂದ ಮುಂದುವರಿಕೆಯ ಸಹಿ ಹಾಕಿಸಿಕೊಂಡು, ಸೆಕ್ಯೂರಿಟಿ ಅಧಿಕಾರಿಯ
ಕೋಣೆಗೆ ಓಡಿದೆ.
ಮನವಿ ಪತ್ರವನ್ನೋದಿಕೊಂಡ ಶ್ರೀ ರಾಮುಲು ನಕ್ಕು ‘ಅಲ್ರೀ ಗೋಪಾಲ ಕೃಷ್ಣ
ಮೂರ್ತಿಗಳೇ, ಮಾಲು ಸಮೇತ ಸಿಕ್ಕಿಬಿದ್ದಾಗಲೇ ತಾನೇ ಇಂಥಾವ್ನು ಕಳ್ಳ ಅಂತ ಗುರ್ತಿಸೋದು.
ನಿಮಗೆ ಹ್ಯಾಗೆ ಗೊತ್ತು, ಅಶೋಕನ ಮೇಲೆ ದೂರು ಕೊಡ್ತಾ ಇದ್ದೀರಲ್ಲಾ?’ ಎಂದು ಸವಾಲ್
ಹಾಕಿದರು.
ನಾನು ಆ ಬಗ್ಗೆ ನಡೆಸಲಾದ ಕಾರ್ಯತಂತ್ರವನ್ನು ಪೂರ್ತಿ ವಿವರಿಸಿದೆ. ಶ್ರೀರಾಮುಲು
ನಿಜಕ್ಕೂ ಅಚ್ಚರಿ ಪಟ್ಟರೂ ಸಹ ‘ಅದ್ಸರಿ ಮಿಸ್ಟರ್, ಈಗ ಆ ಮನುಷ್ಯ ಸರಿಯಾಗಿ ಕೆಲಸಕ್ಕೇ
ಬರ್ತಾಯಿಲ್ಲ. ಅಲ್ಲದೆ ಅವನ ಅಡ್ರೆಸ್ಸೂ ಕೂಡ ಸರಿಯಾಗಿ ಸಿಗ್ತಾಯಿಲ್ಲ. ನೀವೇ ಒಂದು
ಕೆಲ್ಸ ಮಾಡಿ. ಅವನು ಈಗಿರುವ ಮನೆಯ ಅಡ್ರಸ್ ತಂದ್ಕೊಡಿ. ನಾವು ಇಮ್ಮೀಡಿಯೇಟ್
ಆ್ಯಕ್ಷನ್ ತಗೋತೀವಿ’ ಎಂದು ಅರ್ಧ ಜವಾಬ್ದಾರಿಯನ್ನು ನನ್ನ ಹೆಗಲಿಗೇ ಹೊರಿಸಿಬಿಟ್ಟರು
! ಅದನ್ನೂ ನಾನೇ ಮಾಡಿದರೆ ಈ ಮಿಲಿಟರಿ ಯೂನಿಫಾರಮ್ಮಿನವರಿಗೇನು ಕೆಲ್ಸ?
ಒಳಗೆ ಹಲ್ಲು ಮಸೆದರೂ, ತುಟಿ ಬಿಚ್ಚದೆ ಮೂಗಿನಿಂದಲೇ ಹೂಂ ಗುಟ್ಟಿದೆ.
ಅಶೋಕನಿಗೆ ಆಪ್ತರೆನಿಸಿಕೊಂಡ ಕೆಲವರ ಮೂಲಕ ಒಂದಿಷ್ಟು ಸುಳಿವು ಪಡೆದು,
ಹೋಗಬಾರದೆಡೆಗಳಿಗೆಲ್ಲಾ ಹೋಗಿ, ಕೇಳಬಾರದವರನ್ನೆಲ್ಲಾ ಕೇಳಿ, ಕೆಲವು ದಿನ ಕಾರ್ಖಾನೆಗೂ
ರಜೆ ಹಾಕಿ, ಅಂತೂ ಕಡೆಗೆ ಕಂಟೋನ್ಮೆಂಟ್ ಪ್ರದೇಶದಲ್ಲಿನ ಒಂದು ವಿಳಾಸ ಹಿಡಿದೆ.
ತಿಮ್ಮಯ್ಯ ಮುಖ್ಯರಸ್ತೆಯ ಹೆನ್ನರಡನೆಯ ಅಡ್ಡರಸ್ತೆಯಲ್ಲಿನ ಮೂರಂತಸ್ಥಿನ ಒಂದು ಮನೆಯ
ಎರಡನೇ ಮಹಡಿಯಲ್ಲಿ ಅವನು ವಾಸ್ತವ್ಯವಿರುವುದು ತಿಳಿದುಬಂತು.
ಕಂಟೋನ್ಮೆಂಟ್ ಎಂದರೆ ಅದೊಂದು ಬೇರೆ ದೇಶದಷ್ಟೆ ಪರಿಚಯ ನನಗೆ !
ಆದರೂ ಹುಡುಕಿದೆ. ಕೆಳಗಿನ ಮನೆಯ ಹಿರಿಯ ವಯಸ್ಸಿನೊಬ್ಬಾತ ‘ಅಯ್ಯೋ, ಅವನ
ಕತೆ ಹಿಂಗೇಂತ ಹೇಳಕ್ಕಾಗಲ್ಲ. ರಾತ್ರಿ ಅದೆಷ್ಟೋ ಹೊತ್ತಿಗೆ ಬರ್ತಾನೆ. ಒಂದೊಂದಿನ
ಬರೋದೇ ಇಲ್ಲ. ತಿಂದ್ಕಂಡು ಕುಡ್ಕೊಂಡು ಅದೆಲ್ಲಿ ಬಿದ್ದಿರ್ತಾನೋ !’ ಎಂದು ತಿಳಿಸಿ,
ಕೂಡಲೇ ಗಾಬರಿಗೊಂಡವನಂತೆ ‘ಅಂದ್ಹಂಗೆ, ನೀವೇನು ಮಫ್ತಿಲಿರೋ ಪೊಲೀಸ್ನೋರೋ?’
ಎಂದು ಅನುಮಾನಿಸಿದ. ನಾನು ನನ್ನ ಹೆಸರು, ವಿಳಾಸ ಎರಡನ್ನೂ ಬದಲಿಸಿ ಹೇಳಿದೆ.
ಆದರೆ ಅಶೋಕನ ಬಾಲ್ಯ ಸ್ನೇಹಿತ ಎಂದು ನಂಬಿಸಿದೆ.
ಇದೆಲ್ಲವನ್ನೂ ವಿಚಾರಿಸುವ ಸಮಯದಲ್ಲಿ ಅಶೋಕನೇ ಎಲ್ಲಿ ಬಂದುಬಿಡುವನೋ
ಎಂಬ ಭೀತಿಯೂ ನನ್ನನ್ನು ಕಾಡಿತ್ತು. ಸದ್ಯ ಹಾಗಾಗಲಿಲ್ಲ.
ಪತ್ತೆಯಾದ ಖಚಿತ ವಿಳಾಸವನ್ನು ಶ್ರೀರಾಮುಲು ಅವರಿಗೆ ಒಪ್ಪಿಸಿದಾಗ ‘ನೀವು
ನಿಜವಾಗ್ಲೂ ವಿಜಿಲೆನ್ಸ್ ಸ್ಕ್ವಾಡ್ನಲ್ಲಿರಬೇಕಾಗಿತ್ತು’ ಎಂದು ಶ್ಲಾಘಿಸಿದರು. ಆರೋಪವನ್ನು
ದೃಢೀಕರಿಸುವ ಸಲುವಾಗಿ ಎರಡು ಹಳೆಯ ಮತ್ತು ಅದೇ ಕೈಬರಹವಿರುವ ಒಂದು ಹೊಸ
ಮಾದರಿಯ ಅರಿಕೆ ಚೀಟಿಗಳನ್ನು ಆತನಿಗೆ ಒಪ್ಪಿಸಿದೆ. ಅವುಗಳನ್ನು ಆತ ಬೇಹುಗಾರಿಕೆ
ಇಲಾಖೆಯಲ್ಲಿನ ಒಬ್ಬ ‘ಕೈಬರಹ ಪರಿಣತ’ನಿಗೆ ಕೊಟ್ಟು, ಆ ಮೂರೂ ಮಾದರಿಗಳಲ್ಲಿನ ಕೈ
ಬರಹವು ಒಬ್ಬನೇ ವ್ಯಕ್ತಿಯದೆಂದು ಖಚಿತ ಪಡಿಸಿಕೊಂಡ. ನಾನು, ಶ್ರೀನಿವಾಸ್ ಆ
ಕೆಲಸವನ್ನು ಆ ಮುಂಚೆಯೇ ಮುಗಿಸಿದ್ದೆವೆನ್ನಿ.
ಈಗ ಶ್ರೀ ರಾಮುಲು ಕಾರ್ಯಾಚರಣೆಗೆ ಸಿದ್ಧ. ಅಶೋಕನಿಗೆ ಹೇಗೋ ಇದರ
ಸುಳಿವು ಸಿಕ್ಕಿ ತಾನಿದ್ದ ಚಿಕ್ಕ ಮನೆಯನ್ನು ಖಾಲಿ ಮಾಡಿ ತಿಮ್ಮಯ್ಯ ರಸ್ತೆಯಲ್ಲಿಯೇ ಇರುವ
ಸುಪ್ರೀತ್ ಲಾಡ್ಜ್ನಲ್ಲಿ ಕೋಣೆಯೊಂದನ್ನು ಹಿಡಿದಿದ್ದ. ಬೇಹುಗಾರಿಕೆಯವರು ಅದನ್ನು
ಸುಲಭವಾಗಿ ಪತ್ತೆ ಹಚ್ಚಿದರು. ಅಶೋಕನು ಕೋಣೆಯಲ್ಲಿರುವುದನ್ನು ಖಾತ್ರಿ ಮಾಡಿಕೊಂಡು
ಅಲ್ಲಿಗೆ ಹಠಾತ್ ಧಾಳಿಯಿಟ್ಟರು. ಕೋಣೆಯ ಜಫ್ತಿಗೆ ಹೋಟೆಲ್ ಮಾಲೀಕ ಮೊದಲು
ಒಪ್ಪಲಿಲ್ಲ. ವಿಷಯ ತಿಳಿದ ನಂತರ ಸಮ್ಮತಿಸಿದ. ಅದುವರೆಗಾಗಲೇ ಕೋಣೆ ಬಾಗಿಲಿಗೆ
ಬೀಗ ಜಡಿದ ಅಶೋಕ ಜನರಲ್ ಟಾಯ್ಲೆಟ್ ಒಂದರೊಳಗೆ ಹೋಗಿ ಬೋಲ್ಟ್ ಹಾಕಿಕೊಂಡಿದ್ದ.
ಬೀಗ ಒಡೆಯಲಾಯಿತು. ಕೋಣೆಯಲ್ಲಿ ತಪಾಸಣೆ ನಡೆದಾಗ ಕಾರ್ಖಾನೆಯವೇ ಆಗಿದ್ದ
ಹಲವಾರು ಹತ್ಯಾರು, ಉಪಕರಣ, ಸ್ಟಾಪ್ ವಾಚು, ಟೂಲ್ ಟೋಕನ್ಗಳು ಪತ್ತೆಯಾದವು.
ಅವೆಲ್ಲದರ ಮೇಲೆ ಕಾರ್ಖಾನೆಯ ಸಂಕೇತಾಕ್ಷರಗಳು ಕೊರೆಯಲ್ಪಟ್ಟದ್ದರಿಂದ ಹೋಟೆಲ್
ಮಾಲಿಕ ತೆಪ್ಪಗಿದ್ದ. ಮತ್ತಷ್ಟು ತಪಾಸಣೆಯಿಂದ ಚಿಕ್ಕಗಾತ್ರದ ಡಿ.ಸಿ. ಮೋಟಾರ್ಗಳೂ
ಸಿಕ್ಕಿದವು.
ಆಕಾಶ ಬುಟ್ಟಿ ಮತ್ತು ಏಣಿ / 88 ಆಕಾಶ ಬುಟ್ಟಿ ಮತ್ತು ಏಣಿ / 89
ಒಂದು ಗಂಟೆ ಕಾಲ ಅಲ್ಲಿಯೇ ಕಾಯ್ದ ಮೇಲೆ ಟಾಯ್ಲೆಟ್ ಬಾಗಿಲು ತೆರೆದುಕೊಂಡು
ಅಪರಾಧಿ ಹೊರಬಂದ. ಓಡಿ ಹೋಗಲು ಯತ್ನಿಸಿದರೂ ಸಾಧ್ಯವಾಗಲಿಲ್ಲ. ವಶಪಡಿಸಿಕೊಂಡ
ಎಲ್ಲ ವಸ್ತುಗಳೂ ಕಾರ್ಖಾನೆಯಿಂದಲೇ ತಂದುವೆಂದು ಅವನೇ ಒಪ್ಪಿಕೊಂಡ. ಅಷ್ಟೇ
ಅಲ್ಲದೆ, ಇನ್ನೂ ಕೆಲವು ವಸ್ತುಗಳನ್ನು ಗಿರವಿ ಅಂಗಡಿಯಲ್ಲಿ ಅಡವಿಟ್ಟಿರುವುದಾಗಿಯೂ
ಬಾಯಿಬಿಟ್ಟ. ಅವುಗಳಲ್ಲಿ ನನ್ನ ಹೆಸರಿನಲ್ಲಿ ಪಡೆದಿದ್ದ ಎರಡು ಮೈಕ್ರೋಮೀಟರ್ಗಳೂ
ಸೇರಿವೆ ! ನನ್ನ ಬೇಟೆ ಸಾರ್ಥಕವೆಂದುಕೊಂಡೆ.
ಎಲ್ಲ ವಸ್ತುಗಳ ಪಟ್ಟಿ ಮಾಡಿ ‘ಅವೆಲ್ಲವೂ ತಿಮ್ಮಯ್ಯ ರಸ್ತೆಯಲ್ಲಿರುವ ಸುಪ್ರೀತ್
ಲಾಡ್ಜ್ನ ಒಂದನೇ ಮಹಡಿ-ನೂರಾ ಎಂಟನೆ ಸಂಖ್ಯೆಯ ಕೊಠಡಿಯಲ್ಲಿ ತಾತ್ಕಾಲಿಕ
ವಾಸ್ತವ್ಯ ಹೂಡಿರುವ ಮತ್ತು ಕಾರ್ಖಾನೆಯ ಉದ್ಯೋಗಿಯೂ ಆಗಿರುವ ಪಿ.ಎಸ್. ಅಶೋಕ
ಎಂಬ ಹೆಸರಿನ ನನ್ನಿಂದ ಕಾರ್ಖಾನೆಯ ಮುಖ್ಯ ಸೆಕ್ಯೂರಿಟಿ ಆಫೀಸರ್ ಶ್ರೀರಾಮುಲು
ವಶಪಡಿಸಿಕೊಂಡಿರುತ್ತಾರೆ. ಇವೆಲ್ಲ ವಸ್ತುಗಳು ಮತ್ತು ಗಿರವಿಗಿಟ್ಟಿರುವ ಇನ್ನೂ ಆರು
ಉಪಕರಣಗಳು ಸದರಿ ಕಾರ್ಖಾನೆ ವಿವಿಧ ಟೂಲ್ಕ್ರಿಬ್ಗಳಿಗೆ ಸೇರಿದ್ದಾಗಿವೆ ’ ಎಂಬ
ಒಕ್ಕಣೆಯಿರುವ ಲಿಖಿತ ಹೇಳಿಕೆಯನ್ನು ಅಪರಾಧಿಯಿಂದ ಪಡೆದು, ಸಾಕ್ಷಿಯಾಗಿ ಹೋಟೆಲ್
ಮೇನೇಜರ್ನ ರುಜುವನ್ನೂ ಹಾಕಿಸಿಕೊಂಡರು -ಶ್ರೀರಾಮುಲು.
ಸೆರೆಸಿಕ್ಕಿದ ಅಶೋಕ, ವಶಪಡಿಸಿಕೊಂಡ ಮಾಲುಗಳ ಸಮೇತ ಹತ್ತಿದ ಮಹೇಂದ್ರ
ಜೀಪು ಕಾರ್ಖಾನೆಯತ್ತ ವೇಗವಾಗಿ ಸಾಗಿತು.
ದಾರಿಯಲ್ಲಿ ಅಪರಾಧಿಯಾದರೋ ತನಗೆ ಇಂತಿಂಥ ಕಾರ್ಪೋರೇಟರ್ಗಳು,
ಎಂ.ಎಲ್.ಎ. ಗಳು, ಪೊಲೀಸ್ ಅಧಿಕಾರಿಗಳು ಗೊತ್ತು ಮತ್ತು ಅವರಲ್ಲಿ ಕೆಲವರು ತನ್ನ
ಸಂಬಂಧಿಗಳು ಕೂಡಾ ಅಂತ ಬಡಾಯಿ ಕೊಚ್ಚಿದ. ಶ್ರೀರಾಮುಲು ‘ಎಲ್ಲ ಕಂಡಿದ್ದೀನಿ
ಬಿಡಯ್ಯ, ಈಗ ತೆಪ್ಪಗೆ ನಮ್ಮ ಸ್ಪೆಷಲ್ ಗೆಸ್ಟ್ ರೂಮಿಗೆ ನಡೆ. ಅಲ್ಲಿ ಅದೇನೇನು
ಹೇಳ್ಬೇಕೂಂತಿದಿಯೋ, ಅದೆಲ್ಲಾನೂ ಹೇಳುವೆಯಂತೆ’ ಎಂದವನ ಬಾಯಿ ಮುಚ್ಚಿಸಿದರು.
ಈಗ ನೋಡಿ, ಹಳ್ಳಕ್ಕೆ ಬಿದ್ದ ತೋಳನಿಗೆ ಆಳಿಗೊಂದು ಕಲ್ಲು !
‘ಆ ಪಾಟಿ ಕುಡಿಯೋ ಚಟವಿದ್ರೆ ಯಾವ ದುಡ್ಡು ತಾನೆ ಸಾಕಾಗ್ತದೆ?’
ಅದಷ್ಟೆ ಅಲ್ಲ, ಕುದುರೆ ಬಾಲಕ್ಕೆ? ವಾರಕ್ಕೆ ಏನಿಲ್ಲಾಂದ್ರೂನೂ ಎರಡು ಎರಡೂವರೆ
ಸಾವಿರ ಕಳೀತಿದ್ನಂತೆ !
‘ಇವನ ಯೋಗ್ಯತೇನ ಕಂಡೇನೇ ಕಟ್ಕೊಂಡ ಹೆಂಡ್ತಿ ತೌರ್ಮನೆ ಸೇರಿದ್ದು’
‘ಈಗ ಅವನು ಅದ್ಯಾರೋ ಮಲೆಯಾಳೀನ ಮಡಕ್ಕಂಡವನಂತೆ !’
‘ನನ್ಮಗಾ, ಒಳ್ಳೇ ಕೆಲಸಗಾರ ಕಣಯ್ಯ. ಈ ಹ್ಯಾಂಗರ್ಗೇ ಏ-ಒನ್. ಮೊದಲೆಲ್ಲಾ
ಚೆನ್ನಾಗೇ ಇದ್ದ. ಆ ಯೂನಿಯನ್ ಎಲೆಕ್ಷನ್ಗೆ ನಿಂತು ಸೋತ ನೋಡು, ಕೆಟ್ಟು ಕೆರ
ಹಿಡ್ದೋದ !’
ಇತ್ಯಾದಿ ಇತ್ಯಾದಿ. ಇನ್ನಿಲ್ಲದ ವದಂತಿಗಳು, ದೋಷಾರೋಪಗಳು, ಹೊಸ
ಹೊಸ ರೆಕ್ಕೆ ಪುಕ್ಕ ಕಟ್ಟಿಕೊಂಡು ಕಾರ್ಖಾನೆಯ ಒಳಗು-ಹೊರಗೆಲ್ಲ ಹಾರಾಡಿದವು. ಇಷ್ಟೊಂದು
ಐಟಮ್ಮುಗಳನ್ನು ಹೊರಗೆ ಸಾಗಿಸಬೇಕು ಅಂದ್ರೆ, ಸೆಕ್ಯುರಿಟಿನಲ್ಲಿರೋ ಯಾರೋ ಅವನ
ಜೊತೆ ಷಾಮೀಲಾಗಿರಬೇಕು ಅನ್ನೋ ಅನುಮಾನದ ಅಪಸ್ವರವೂ ಗಾಳಿಯಾಡಿತು.
ಅಪರಾಧಿಯನ್ನು ಮಾಲು ಸಹಿತ ಹಿಡಿದಿದ್ದು ಸೆಕ್ಯುರಿಟಿಯೇ ಆದರೂ, ಅದಕ್ಕೆ
ಮುಂಚಿನ ಪತ್ತೇದಾರಿಕೆಯ ಕೀರ್ತಿ ಯಾರಿಗೆ ಸಲ್ಲಬೇಕು? ಸಹಜವಾಗಿ ಅದು ಬೇಹುಗಾರಿಕೆ
ಇಲಾಖೆಗೆ ಹೋದರೂ, ನಾನು ನಿರ್ಲಿಪ್ತನಾಗಿಯೇ ಇದ್ದೆ. ಒಳಗುಟ್ಟು ನನ್ನ ಆಪ್ತ
ವಲಯಕ್ಕಷ್ಟೆ ಗೊತ್ತಿತ್ತು.
ಒಂದು ದಿನ ಮಧ್ಯಾಹ್ನ ಊಟದ ವಿರಾಮದಲ್ಲಿ ಕಾರ್ಖಾನೆಯ ಹೊರಗಿರುವ
ಅಂಚೆ ಕಛೇರಿಗೆ ಹೋಗಿದ್ದೆ. ತುರ್ತಾಗಿ ಒಂದು ಲಕೋಟೆಯನ್ನು ರಿಜಿಸ್ಟರ್ ಪೋಸ್ಟ್
ಮಾಡುವುದಿತ್ತು. ದಾರಿಯಲ್ಲಿ ಒಬ್ಬ ಧೂರ್ತ ಮೋರೆಯ ಅಪರಿಚಿತ ಎದುರಾಗಿ ‘ಜಿಕೆ.
ಮೂರ್ತಿ’ ಅಂದ್ರೆನೀವೇನಾ ಸ್ವಾಮಿ? ಎಂದು ವಿಚಾರಿಸಿದ. ಅವನ ಪ್ರಶ್ನೆಯು ಹೊಟ್ಟೆಗಿಳಿದ
‘ಗುಂಡಿ’ನ ಮತ್ತಿನೊಂದಿಗೆ ತೂರಾಡುತ್ತಿತ್ತು.
‘ಹೌದು, ನೀವ್ಯಾರು?’ ನಾನೂ ಕೇಳಿದೆ.
‘ನಾನು ಯಾರ್ಯಾದರೆ ನಿನಗೇನೂ ಆಗ್ಬೇಕಾಗಿಲ್ಲ. ಆದರೆ ತಿಳ್ಕೋ ನೀನೂ
ಎಂಪ್ಲಾಯಿ; ಆ ನನ್ಮಗ ಅಶೋಕನೂ ಎಂಪ್ಲಾಯಿ. ಪೊಲೀಸು ಕಂಪ್ಲೇಂಟನ್ನು ಒಳ್ಳೆ
ಮಾತ್ನಲ್ಲಿ ವಾಪಸ್ಸು ತಗೋ; ಇಲ್ಲಾಂದ್ರೆ …’ ಅಂತ ಬೆದರಿಸಿದ.
‘ನಾನು ಯಾರ ಮೇಲೂ ಪೊಲೀಸ್ ಕಂಪ್ಲೇಂಟ್ ಕೊಟ್ಟಿಲ್ಲ. ಅಶೋಕನ ಮೇಲೆ
ನನಗೇನೂ ಸಿಟ್ಟು ಕೋಪ ಇಲ್ಲ; ಅವನು ನನಗೇನೂ ಮಾಡಿಲ್ಲ ಎಂಬುದಾಗಿ ನಯವಾಗಿಯೇ
ಹೇಳಿದರೂ, ‘ಇದೆಲ್ಲ ನಾಟ್ಕ ಬ್ಯಾಡಮ್ಮ, ಸುಮ್ನೆ ಕಂಪ್ಲೇಂಟು ವಾಪಸ್ಸು ತಗೋ’ – ಎಂದು
ಹೆಗಲ ಮೇಲೆ ಕೈಹಾಕಿದ.
ತೂರಾಡುವ ಸ್ಥಿತಿಯಲ್ಲಿದ್ದ ಅವನಿಗೆ ನನ್ನ ಭುಜವೇ ಆಸರೆಯಾಯಿತೇನೋ!
ಬಾಯಿ ವಾಸನೆ ಹೊಟ್ಟೆಯಲ್ಲಿದ್ದುದನ್ನು ಬಿಚ್ಚಿ ಹೇಳುತ್ತಿತ್ತು.
ವಿಕಲ್ಪಮತಿಯವರನ್ನೂ, ಕುಡಿದವರನ್ನೂ ವಾದಕ್ಕೆಳೆದರೆ ಮರ್ಯಾದೆ ಹೋಗುವುದು
ನಮಗೇ ಎಂಬ ಸತ್ಯವನ್ನು ಬಳಸಿ ‘ಅವನ ಹೊಟ್ಟೆಯ ಮೇಲೆ ನ್ಯಾನ್ಯಾಕೆ ಹೊಡೆಯಲಿ?
ಪಾಪ, ಬಡಪಾಯಿ ತಿಳೀದೇ ನನ್ನ ಎರಡು ಮೈಕ್ರೋಮೀಟರ್ಗಳನ್ನು ಕದ್ದು ಬಿಟ್ಟಾಂತ
ಸೆಕ್ಯೂರಿಟೀನೋರು ಪತ್ತೆ ಮಾಡಿದ್ರು. ನೀವು ಅವನ ಫ್ರೆಂಡ್ ಅಂತ ಗೊತ್ತು. ನಯವಾಗಿ
ಹೇಳಿ ಅವುಗಳನ್ನ ವಾಪಸ್ಸು ಕೊಡಿಸಿ. ಇಲ್ಲ ಅವೆರಡಕ್ಕಾಗೋವಷ್ಟು ದುಡ್ಡನ್ನ ನೀವೇ
ಕೊಟ್ಬಿಡಿ’ ಎಂದು ಹುಳಿಯಾಗಿ ನಗಲೆತ್ನಿಸಿದೆ.
ಈಗ ಆ ಕುಡುಕನ ಜೊತೆಯಲ್ಲಿ ಬಂದಿದ್ದ ಇನ್ನೊಬ್ಬ ‘ಇದೊಳ್ಳೆ ರಾಮಾಣ್ಯ
ಆಗೋಯ್ತಲ್ಲ. ಅದೇನೋ ಮದುವೆಯಾಗೋ ಮಗನೆ ಅಂದ್ರೆ ನಿನ್ ಮಗಳ್ನೇ ಕೊಡ್ತೀಯಾ
ಅಂತಾರಲ್ಲಾ – ಅಂಗಾಯ್ತು ನೋಡು. ಈ ಗಿಲೀಟ್ ಮಾತೆಲ್ಲ ಬಿಟ್ಬಿಡು’ ಎಂದು
ಆಕಾಶ ಬುಟ್ಟಿ ಮತ್ತು ಏಣಿ / 90 ಆಕಾಶ ಬುಟ್ಟಿ ಮತ್ತು ಏಣಿ / 91
ವ್ಯಂಗ್ಯವಾಡಿದ.
ಆ ವೇಳೆಗೆ ‘ಏನಾಯ್ತು – ಏನಾಯ್ತು’ ಅಂತ ಕೇಳಿಕೊಂಡು ಒಂದು ಸಣ್ಣ
ಗುಂಪೇ ಅಲ್ಲಿ ಸೇರಿತು. ಸಮಯ ಸರಿಯಿಲ್ಲವೆಂದು ತಿಳಿದ ಅವರಿಬ್ಬರೂ ‘ಇದೊಳ್ಳೆ ಕೆಟ್ಟ
ಸಾವಾಸ ಆಗೋಯ್ತು’ ಅಂತ ನನ್ನ ಕಡೆಯೇ ಕೈತೋರಿಸಿಕೊಂಡು ಎತ್ತಲೋ ಹೋಗಿಬಿಟ್ಟರು.
ಆ ಇಬ್ಬರೂ ಯೂನಿಯನ್ ಕಡೆಯ ರೌಡಿಗಳೇ ಎಂದು ಗುಂಪಿನಲ್ಲಿ ಯಾರೋ ಹೇಳಿದ್ದು
ನನಗೂ ನಿಜವೆನಿಸಿತು.
ನಾನು ಮುಂದೆ ಇನ್ನೇನೇನು ಕಾದಿದೆಯೋ- ಸುಮ್ಮನೆ ಒಂದು ವಾರ ರಜೆ
ಹಾಕಿ ಯಾವುದಾದರೂ ದೂರದ ಊರಿಗೆ ಹೋಗಿ ಬಿಡುವುದು ಕ್ಷೇಮವೇ ಎಂದು
ತಲ್ಲಣಗೊಂಡಿದ್ದಾಗ ಶ್ರೀರಾಮುಲು ಅವರಿಂದ ಬುಲಾವ್ ಬಂತು.
‘ನಿಮ್ಮ ಎರಡು ಮೈಕ್ರೋಮೀಟರ್ಗಳನ್ನೂ ಗಿರವಿ ಅಂಗಡಿಯಿಂದ ಬೆದರಿಸಿ
ಕಿತ್ಕೊಂಡು ಬಂದಿದ್ದೀವಿ. ನಿಮ್ಮಿಂದಾಗಿ ಅವನು ಮಾಡಿರುವ ಇನ್ನಷ್ಟು ಕಳ್ಳತನಗಳು
ಬಯಲಾಗಿವೆ. ಇನ್ನು ಆ ಖದೀಮನನ್ನು ‘ಟರ್ಮಿನೇಟ್ ಮಾಡಿ ಮನೆಗೆ ಕಳ್ಸೋದೇ
ಗ್ಯಾರಂಟಿ. ನೀವೇನೂ ಚಿಂತೆ ಮಾಡ್ಬೇಡಿ’ ಅಂತ ಧೈರ್ಯ ತುಂಬುವ ಮಾತುಗಳನ್ನಾಡಿದರೂ,
ಕೆಲಸ ಕೇಳ್ಕೊಂಡು ಮನೆಗೆ ಹೋದ ಆ ದುಷ್ಟ ಸೇಡು ತೀರಿಸ್ಕೊಳ್ಳದೆ ಸುಮ್ಮನೆ ಕೂತಿರ್ತಾನಾ?
ಎದೆಯಲ್ಲಿ ಸಣ್ಣ ಭೀತಿ ಮನೆಮಾಡಿತು.
ಒಂದು ಸಮಾಧಾನವೆಂದರೆ ನಡೆದ ದಾರಿಯಲ್ಲಿ ಗುರಿ ಮುಟ್ಟಿದ್ದು. ನನ್ನೊಂದು
ಪತ್ತೇದಾರಿಕೆಯಿಂದ ಸೆಕ್ಯುರಿಟಿಯವರು, ಫ್ಯಾಕ್ಟರಿಯಿಂದ ಅವನು ಕದ್ದಿದ್ದ ಇನ್ನೂ ಎಷ್ಟೋ
ಅಮೂಲ್ಯ ವಸ್ತುಗಳನ್ನು ವಶಪಡಿಸಿಕೊಳ್ಳಲು ಸಾಧ್ಯವಾಯಿತು. ಅದರಿಂದ ನನಗೆ ವಿಶೇಷ
ಪ್ರಶಸ್ತಿಯನ್ನು ಕೊಡಿಸುವುದಾಗಿ ಶ್ರೀರಾಮುಲು ಹೇಳಿದ್ದು ನನ್ನ ಹೆಮ್ಮೆಗೊಂದು ಗರಿ ಬೆಳೆಯಿತು.
ಆ ಸದ್ಯಕ್ಕೆ ಸಂತಸ ತಂದಿದ್ದು ಎರಡು ತಿಂಗಳ ವೇತನ ಕಳೆದುಕೊಳ್ಳುವುದು ತಪ್ಪಿಹೋಯಿತಲ್ಲ
ಎಂಬುದಷ್ಟೆ.
ಅನಂತರದ ದಿನಗಳಲ್ಲಿ ಕಾರ್ಖಾನೆಯ ಒಳಗಾಗಲಿ ಹೊರಗಾಗಲಿ ಅಶೋಕನ
ಮುಖ ಕಾಣಿಸದೆ ಹೋಗಿದ್ದು ನೆಮ್ಮದಿಯ ಸಂಗತಿ. ಅವನ ನೆರವಿಗೆ ಟ್ರೇಡ್
ಯೂನಿಯನ್ನವರೂ ಬರಲಿಲ್ಲ. ಅವರಲ್ಲೂ ಮೂರು – ನಾಲ್ಕು ಗುಂಪುಗಳು ಇರುವುದರಿಂದ
ಅವನನ್ನು ಉಳಿಸಿಕೊಳ್ಳಲು ಹೋರಾಡುವಂಥ ಒಮ್ಮತ ಇಲ್ಲದಿರುವುದು ಆಡಳಿತ ವರ್ಗಕ್ಕೆ
ಸುಲಭದ ತುತ್ತಾಯಿತು. ಅವನ ದೀರ್ಘಾವಧಿಯ ಗೈರು ಹಾಜರಿ, ನಕಲು ಸಹಿಯ
ಆರೋಪ, ಕಳ್ಳತನ, ಮುಷ್ಕರದ ಕಾಲದಲ್ಲಿ ಕೆಲ ಕಾರ್ಮಿಕರನ್ನು ಥಳಿಸಿ ಹಿಂಸಿಸಿದ್ದು –
ಇವೆಲ್ಲ ಸೇರಿ ಅಶೋಕನನ್ನು ಕೆಲಸದಿಂದ ವಜಾ ಮಾಡುವ ದಿಟ್ಟತನ ಅನಿವಾರ್ಯವೇ
ಆಗಿತ್ತು. ಅದಕ್ಕಿಂತ ಹೆಚ್ಚಿನ ಶಿಕ್ಷೆ ದಂಡ ಸಂಹಿತೆಗಳ ಪುಸ್ತಕದಲ್ಲಿಯೇ ಇರಲಿಲ್ಲವೇನೋ !
ಈಗ ಅಶೋಕ ಎಲ್ಲಿದ್ದಾನೆಂದು ನಾನೇಕೆ ತಲೆಕೆಡಿಸಿಕೊಳ್ಳಲಿ? ಅವನಿಗೊದಗಿದ
ದುರ್ಗತಿಯ ಹಿಂದಿನ ಮೂಲ ಪುರುಷನು ನಾನೆಂಬ ನಿಗೂಢ ಸಂಗತಿಯು ಬಹುಶಃ
ಅವನಿಗೆ ತಿಳಿದಿರಲಾರದು. ಆದರೆ ಈ ಪ್ರಕರಣದಿಂದ ಕಾರ್ಖಾನೆಯೊಳಗೇ ನನ್ನನ್ನು
‘ಪತ್ತೇದಾರ ಗೋಪಾಲಕೃಷ್ಣ’ ಎಂದು ಗುರ್ತಿಸುವಂತಾಯ್ತು. ಅಷ್ಟೇ ಅಲ್ಲದೆ ‘ಇವನ ಹತ್ತಿರ
ಕೊಂಚ ಹುಷಾರಾಗಿರಬೇಕಪ್ಪ’ ಎಂಬ ಎಚ್ಚರಿಕೆಯ ಸಂದೇಶವೂ ಹಬ್ಬಿತು.
ಮೊನ್ನೆ ಮೊನ್ನೆಯಷ್ಟೆ ನನ್ನ ಬಾಸ್ ‘ಶ್ರೀರಾಮುಲು ನಿಮ್ಮನ್ನು ಈಗ್ಲೂ ಜ್ಞಾಪಿಸಿಕೊಳ್ತಾ
ಇರ್ತಾರಪ್ಪ. ಅದೇನೋ ಕೆಲವು ಸ್ಪೆಷಲ್ ಇನ್ವೆಸ್ಟಿಗೇಷನ್ ಕೇಸುಗಳಲ್ಲಿ ನಿಮ್ಮ ಹ್ಯಾಂಡ್
ರೈಟಿಂಗ್ ಎಕ್ಸ್ಪರ್ಟೈಸ್ ಬೇಕಾಗಿತ್ತಂತೆ’ ಅಂದಿದ್ದು ಒಂದು ಜೋಕ್ ಅಂತ ತಿಳಿದಿದ್ದೇನೆ.
ನಾನು ಗಂಭೀರವಾಗಿ ‘ಸರ್ ಅವರ ಇನ್ವೆಸ್ಟಿಗೇಷನ್ಗಳನ್ನೆಲ್ಲ ಕಟ್ಕೊಂಡು
ನನಗಾಗ್ಬೇಕಾದ್ದಾದ್ರೂ ಏನು? ಆಗ ನನ್ನ ಗುರಿಯಿದ್ದಿದ್ದು ಕಳ್ಕೊಂಡಿದ್ದ ಎರಡು ಮೈಕ್ರೋಮೀಟರ್
ಕಳ್ಳನ ಪತ್ತೆ. ಅದಕ್ಕಿಂತ ಹೆಚ್ಚಾಗಿ ಎರಡು ತಿಂಗಳ ಸಂಬಳ. ಆದರೆ ಅದು ಎಲ್ಲೆಲ್ಲಿಗೋ
ಹೋಗಿ ಮುಟ್ಟಿ ಒಂದು ಪತ್ತೇದಾರಿ ಕಥೇನೇ ಆಗಿಬಿಡ್ತು. ಅದೇನೋ ಹೇಳ್ತಾರಲ್ಲ ‘ಅಗತ್ಯವೇ
ಅನ್ವೇಷಣೆಯ ಮೂಲ’ ಅಂತ, ಹಾಗಾಯ್ತು ಈ ಪ್ರಸಂಗ ಅಂತ ಹೇಳಿದಾಗ, ಬಾಸ್
‘ಸರ್ಟನ್ಲಿ’ ಅಂದರು.
ಆಕಾಶ ಬುಟ್ಟಿ ಮತ್ತು ಏಣಿ / 92 ಆಕಾಶ ಬುಟ್ಟಿ ಮತ್ತು ಏಣಿ / 93
‘ಬದ್ಧತೆ’ ಎಂದರೆ
ವಿಜಯೇಂದ್ರ ಮತ್ತೊಮ್ಮೆ ಗಡಿಯಾರದ ಮುಖ ನೋಡಿದ. ನಿಮಿಷಗಳು
ಸೆಕೆಂಡುಗಳಾಗಿ ಓಡುತ್ತಿವೆ ! ಡಿಜಿಎಂ ಚಕ್ರಪಾಣಿ ಅವರ ಮುಖದರ್ಶನವೇ ಇನ್ನೂ
ಆಗುತ್ತಿಲ್ಲವೆಂದು ತಹತಹ ಪಟ್ಟ.
ಸಂಜೆಯ ಫ್ಲೈಟ್ಗೆ ತುಂಬಾ ಜನದಟ್ಟಣೆ ಇರುತ್ತದೆಂಬ ಧಾವಂತದಿಂದಲೇ
ಅವನಿಲ್ಲಿಗೆ ಬಂದು ಮುಕ್ಕಾಲು ತಾಸು ಆಗಿತ್ತು. ಸದ್ಯ , ಬಂದಾಗ ತಾನೆಣಿಸಿದ್ದಂತೆ
ಕೌಂಟರ್ ಮುಂದಿನ ಸಾಲು ಇನ್ನೂ ಹನುಮಂತನ ಬಾಲವಾಗಿರಲಿಲ್ಲ. ಅದರಿಂದಾಗಿ
ಪಯಣ ಪೂರ್ವ ವಿಧಿಗಳೆಲ್ಲ ಹೆಚ್ಚು ಶ್ರಮವಿಲ್ಲದೆ ಮುಗಿದು ಹೋದವು. ತೂಕ ಹಾಕಿಸಿದ
ಸೂಟ್ಕೇಸನ್ನು ಲೋಡಿಂಗ್ಗೆ ಕಳಿಸಲಾಗಿತ್ತು. ಹೆಸರು, ವಿಳಾಸ, ದೂರವಾಣಿ ಸಂಖ್ಯೆ
ಎಲ್ಲವನ್ನೂ ತುಂಬಿದ ಫ್ಲೈಟ್ ಟ್ಯಾಗನ್ನು ಕಿಟ್ ಬ್ಯಾಗಿನ ಹಿಡಿಗೆ ಬಂಧಿಸಿದ್ದಾಗಿತ್ತು. ‘ಎಫ್-
ನಾಲ್ಕು’ ಎಂದು ಆಸನ ಸಂಖ್ಯೆಯನ್ನು ಸೂಚಿಸುವ ಬೋರ್ಡಿಂಗ್ ಪಾಸನ್ನು ಷರಟಿನ
ಜೇಬಿಗಿಳಿಸಿಕೊಂಡಿದ್ದಾಗಿತ್ತ್ತು. ಹಾಗೆಯೇ ಕಿಟ್ಬ್ಯಾಗನ್ನು ಹಿಡಿದುಕೊಂಡು ಮೊಗಸಾಲೆಯಲ್ಲಿ
ಮೋಜಿನಿಂದ ಎರಡು ಸುತ್ತು ಹಾಕಿದ್ದೂ ಆಗಿತ್ತು. ಕಾಫಿ ಸೆಂಟರ್, ಪತ್ರಿಕಾ ಅಂಗಡಿ,
ಟೆಲಿಫೋನ್ ಬೂತ್, ಬಣ್ಣ ಬಣ್ಣದ ಸೀರೆಗಳಲ್ಲಿ ಕಂಗೊಳಿಸುವ ಷೋಕೇಸಿನ ಗೊಂಬೆಗಳು,
ವಿಮಾನಗಳ ಆಗಮನ – ನಿರ್ಗಮನಗಳನ್ನು ಬೆಳಗುತ್ತ ಚಲಿಸುವುದರಲ್ಲಿ
ಕಾರ್ಯಮಗ್ನವಾಗಿರುವ ಟೀವಿ ಪರದೆ -ಎಲ್ಲವೂ ಹಳತಾಗುತ್ತಿವೆ. ಶ್ರೀಮಂತ ಪೋಷಾಕಿನಲ್ಲಿ
ದೊಡ್ಡಸ್ತಿಕೆಯಿಂದ ಬೀಗುವವರು, ಮುಗಿಯದ ಹರಟೆಯಲ್ಲಿ ಮಾತು ಮಾತಿಗೆ ಕುತ್ತಿಗೆಯ
ಟೈಯನ್ನು ಸರಿಮಾಡಿಕೊಳ್ಳುವವರು- ಎಲ್ಲ ಹಳಬರಾಗುತ್ತಿದ್ದಾರೆ.
ಅವನು ಚೆಕ್-ಇನ್ ಮುಗಿಸಿಕೊಂಡು ಡಿಪಾರ್ಚರ್ ಲೌಂಜ್ನ
ಯಾವುದಾದರೊಂದು ಬಣ್ಣದ ಕುರ್ಚಿ ಹಿಡಿದು, ಗಾಜಿನ ಗೋಡೆ ಮೂಲಕ ನಿಂತಿರುವ
ಇಲ್ಲವೆ ಏರುವ, ಇಳಿಯುವ ಬಗೆಬಗೆಯ ವಿಮಾನಗಳನ್ನು ನೋಡುತ್ತ ಕೂತಿರಬಹುದಿತ್ತು.
ಇಲ್ಲವೆ ಸಿನೆಮಾ ತಾರೆಯರೋ, ರಾಜಕಾರಣಿಗಳೋ, ಕ್ರಿಕೆಟ್ ವೀರರೋ ತಮ್ಮ ಸುತ್ತ
ಸೇರಿಸುವ ನಾಟಕೀಯ ದೃಶ್ಯವನ್ನು ವೀಕ್ಷಿಸಿ ಭಾವಾನಂದ ಹೊಂದಬಹುದಿತ್ತು. ಆದರೆ
ಚಕ್ರಪಾಣಿ ಅವರು ಹೆಗಲ ಮೇಲೆ ಕೂಡಿಸಿರುವ ಕಾರ್ಯಬದ್ಧತೆ, ಕರ್ತವ್ಯ ಪ್ರಜ್ಞೆಗಳೆಂಬ
ಅಂತರ್ ಪಿಶಾಚಿಗಳು ಅವನ ಆ ದಾರಿಗೆ ತಡೆಯೊಡ್ಡಿವೆ. ಈ ಪ್ರವಾಸದಲ್ಲಿ ಪ್ರಮುಖ
ಪಾತ್ರವಹಿಸಲಿರುವ ವೈಬ್ರೇಷನ್ ಬ್ರಾಕೆಟ್ಟುಗಳನ್ನು ಅವರ ಕೈಯಿಂದ ಈಸಿಕೊಂಡರೆ, ಮುಂದಿನ
ಯಾವ ಆಲೋಚನೆಯೂ ಸರಿಯಾದೀತು !
ಅನಿಲ ಶಕ್ತಿ ಯಂತ್ರದ ಪರೀಕ್ಷಾ ಸಮಯದಲ್ಲಿ, ಅದರ ಓಟದ ವಿವಿಧ ಮಜಲುಗಳಲ್ಲಿ,
ಯಂತ್ರ ಭಾಗಗಳ ಕಂಪನವನ್ನು ದಾಖಲಿಸುವಲ್ಲಿ ಅಕ್ಸೆಲೆರೋ ಮೀಟರ್ಗಳು ಮುಖ್ಯ ಪಾತ್ರ
ವಹಿಸುತ್ತವೆ. ಅವುಗಳನ್ನು ನಿರ್ದಿಷ್ಟ ಸ್ಥಳಗಳಲ್ಲಿ ಗಟ್ಟಿಯಾಗಿ ಪ್ರತಿಷ್ಠಾಪಿಸಲು ವೈಬ್ರೇಷನ್
ಬ್ರಾಕೆಟ್ಟುಗಳು ಬೇಕಾಗುತ್ತವೆ ಎಂಬುದು ಸರಿಯಷ್ಟೆ.
ಕಳೆದ ಪ್ರವಾಸದಲ್ಲಿಯೇ ಈ ಬ್ರಾಕೆಟ್ಟುಗಳು ಲಭ್ಯವಿದ್ದಿದ್ದರೆ, ಈ ಪ್ರವಾಸದ
ಕಾಲಾವಧಿಯು ಒಂದು ವಾರದಷ್ಟಾದರೂ ಕುಗ್ಗುತ್ತಿತ್ತೇನೋ. ಶಕ್ತಿಯಂತ್ರವು ನೂತನ
ಪರೀಕ್ಷಾ ತಲ್ಪದಲ್ಲಿ ಯಶಸ್ವಿ ಪರೀಕ್ಷೆಗಳನ್ನು ಕಾಣುತ್ತಿತ್ತೇನೋ. ಕಳೆದ ಪ್ರವಾಸಕ್ಕೆ ಒಂದು
ತಿಂಗಳಷ್ಟು ಮುಂಚೆಯೇ ಐದೂ ನಮೂನೆಯ ಬ್ರಾಕೆಟ್ಟುಗಳು ಸಿದ್ಧವಾಗಿ ರೈಲ್ವೇ ಪಾರ್ಸೆಲ್
ಮೂಲಕ ವಿಶಾಖಪಟ್ಟಣಕ್ಕೆ ಕಳಿಸಲಾಗಿತ್ತು. ಆದರೆ ನೇವಲ್ ಯಾರ್ಡ್ನ ದಾಸ್ತಾನು
ಅಧಿಕಾರಿಯ ಅಚಾತುರ್ಯದಿಂದಾಗಿ, ಆ ಪಾರ್ಸೆಲ್ ಎಲ್ಲಿಗೋ ಸ್ಥಳಾಂತರಗೊಂಡು
ಸಮಯಕ್ಕೊದಗಿ ಬರಲಿಲ್ಲ. ಇದರಿಂದಾಗಿ ಕಂಪನ ಮಾಪನಾಕಾರ್ಯವು ವಿಧಿಯಿಲ್ಲದೆ
ಮುಂದೂಡಲ್ಪಟ್ಟಿತು. ವಿಜಯೇಂದ್ರನ ಖಾಸಾಬಾಸ್ ಫಣಿರಾಜ್ ವಿದೇಶ
ಪ್ರವಾಸದಲ್ಲಿರುವುದರಿಂದ, ಯೋಜನೆಯ ಹಂಗಾಮಿ ಉಸ್ತುವಾರಿ ವಹಿಸಿರುವ ಡೆಪ್ಯುಟಿ
ಜನರಲ್ ಮೇನೇಜರ್ ಚಕ್ರಪಾಣಿ ಈ ಲೋಪವನ್ನೇ ಮುಂದಿಟ್ಟುಕೊಂಡು ‘ಇಟ್ ಈಸ್ ಎ
ಮ್ಯಾಟರ್ ಆಫ್ ಅಟ್ಟರ್ ಇರ್ರೆಸ್ಪಾನ್ಸಿಬಿಲಿಟಿ (ಇದೊಂದು ಅತ್ಯಂತ ಬೇಜವಾಬ್ದಾರಿತನದ
ಸಂಗತಿ) – ಅಂತ ವಿಜಯೇಂದ್ರನಿಗೆ ಬೆಂಡೆತ್ತಿದ್ದರು; ಸ್ವಜವಾಬ್ದಾರಿ, ಕಾರ್ಯಬದ್ಧತೆ,
ದೂರದೃಷ್ಟಿಗಳನ್ನು ಕುರಿತಂತೆ ‘ಸ್ಪೆಷಲ್ ಕ್ಲಾಸ್ ’ ತೆಗೆದುಕೊಂಡು ಅವನ ಹಣೆಯಲ್ಲಿ
ಬೆವರಿಳಿಸಿದ್ದರು. ಅದೂ ಸಹ ಕಾರ್ಯಾಗಾರದ ಅಂಗಳದಲ್ಲಿ, ನಾಲ್ಕಾರು ಮೆಕ್ಯಾನಿಕ್ಗಳ
ಎದುರಿನಲ್ಲಿ ! ಇಪ್ಪತ್ತು ವರ್ಷಗಳ ಸೇವಾವಧಿಯಲ್ಲಿ ಅವನೆಂದೂ ಇಂತಹ ಸಂಕಟವನ್ನು
ಅನುಭವಿಸಿರಲಿಲ್ಲ.
ಹಿಂದಿನ ಕಹಿ ಪ್ರಸಂಗವನ್ನು ಮರೆತು ಈ ಬಾರಿ ಅವನು ತುಂಬ ಮುಂಜಾಗ್ರತೆ
ವಹಿಸಿದ. ಮತ್ತೆ ಐದು ಹೊಸ ಬ್ರಾಕೆಟ್ಗಳ ಸಿದ್ಧತೆಗೆ ಕಾರ್ಯೋನ್ಮುಖನಾದ. ಅವುಗಳಿಗೆ
ಸಂಬಂಧಿಸಿದ ಡ್ರಾಯಿಂಗ್ಗಳ ನಕಲು ಪ್ರತಿಗಳನ್ನು ಮಾಡಿಸಿದ. ಅವುಗಳೊಂದಿಗೆ ನಿರ್ದಿಷ್ಟ
ಗುಣಮಟ್ಟದ ಅಲ್ಯುಮಿನಿಯಂ ತುಂಡುಗಳನ್ನು, ಸ್ಟೇನ್ಲೆಸ್ ಸ್ಟೀಲಿನ ಬೋಲ್ಟ್ಗಳನ್ನು
ಕೊಂಡೊಯ್ದು ಮೆಷನ್ ಷಾಪಿನ ಮೇನೇಜರ್ ಗುರುಸ್ವಾಮಿಗೆ ಒಪ್ಪಿಸಿದ. ಅಷ್ಟೇ ಅಲ್ಲದೆ
ಆ ಭಾಗಗಳ ತುರ್ತು ಅಗತ್ಯತೆ ಮತ್ತು ಪ್ರಾಮುಖ್ಯಗಳನ್ನು ಒತ್ತಿ ಹೇಳಿ, ಒಂದು ವಾರದೊಳಗೆ
ಆಕಾಶ ಬುಟ್ಟಿ ಮತ್ತು ಏಣಿ / 94 ಆಕಾಶ ಬುಟ್ಟಿ ಮತ್ತು ಏಣಿ / 95
ಸಿದ್ಧಮಾಡಿಕೊಡಲು ಅಲವತ್ತುಕೊಂಡ.
ಆದರೆ ಅಂತಹ ದರ್ದು ಗುರುಸ್ವಾಮಿಗೇನು? ವಾರ ಕಳೆದರೂ ಮೇಜಿನ
ಮೇಲಿದ್ದ ಡ್ರಾಯಿಂಗ್ ಪ್ರತಿಗಳು, ರ್ಯಾಕಿನಲ್ಲಿಟ್ಟ ಕಚ್ಚಾವಸ್ತುಗಳು ನಿದ್ದೆ ಮಾಡುತ್ತಲೇ ಇದ್ದವು.
ಆ ಬಗ್ಗೆ ಗಂಭೀರವಾಗಿ ಪ್ರಶ್ನಿಸಿದಾಗ ‘ ನೀವು ಕೊಟ್ಟಿರೋ ಅಲ್ಯುಮಿನಿಯಂ ರಾಡ್ ತುಂಬ
ಪೆಡಸಾಗಿದೆ. ಅದನ್ನು ಮಿಲ್ ಮಾಡಲು ಡೈಮಾಂಡ್ ಕಟ್ಟರ್ಗಳೇ ಬೇಕು. ಟೂಲ್ಕ್ರಿಬ್ನಲ್ಲಿ
ಅವುಗಳ ಸ್ಟಾಕಿಲ್ಲ, ಮಾರ್ಕೆಟ್ನಲ್ಲಿ ಖರೀದಿ ಮಾಡ್ಬೇಕು’.
‘ ಮೂರು ತಿಂಗಳ ಹಿಂದೆ ಇವನ್ನ ಮಾಡಿಸ್ಕೊಂಡು ಹೋದ್ರಲ್ಲಾ, ಆಗ್ಲೇನೇ
ಎರಡು ಸೆಟ್ಟುಗಳಿಗೆ ಆರ್ಡರ್ ಕೊಟ್ಟುಬಿಟ್ಟಿದ್ರೆ ನಮ್ಮ ಶ್ರಮ, ನಿಮ್ಮ ಓಡಾಟ ಎರಡೂನೂ
ತಪ್ಪುತ್ತಾ ಇತ್ತು’.
‘ಇವೊತ್ತು ಇಬ್ಬರು ಮೆಷಿನಿಸ್ಟ್ಸ್ ಬಂದಿಲ್ಲ. ಜೊತೆಗೆ ಒಂದು ಲೇತ್ ಬೇರೆ ಕೆಟ್ಟು
ಕೂತಿದೆ. ಅದರ ರಿಪೇರಿಗೆ ಓಡಾಡ್ತಾ ಇದೀನಿ. ಷಾಪ್ನಲ್ಲಿರೋವ್ರ ಕಷ್ಟ ನಿಮಗೆ
ಅರ್ಥವಾಗಲ್ಲ, ಇರೋ ವಿಚಾರಗಳನ್ನ ಹೇಳಿದ್ರೆ ಗುರುಸ್ವಾಮಿ ಸರಿಯಿಲ್ಲ ಅಂತ ಊರೆಲ್ಲ
ಡಂಗೂರ ಸಾರ್ತೀರಾ’.
ಹೀಗೆ ಒಂದಲ್ಲ ಒಂದು ಸಬೂಬು, ಆಕ್ಷೇಪಣೆಗಳು. ಒಟ್ಟಿನಲ್ಲಿ ಅವನೊಳಗೆ
ಹೊಗೆಯಾಡುತ್ತಿರುವ ಸಿಟ್ಟು, ಅಸಮಾಧಾನಗಳು ವಿಜಯೇಂದ್ರನಂತಹ ಮೆದು ಮಾತಿನವರ
ಮುಂದೆ ಹೆಡೆ ಬಿಚ್ಚಿಕೊಳ್ಳುತ್ತವೆ. ಅತ್ತೆ ಮೇಲಿನ ಸಿಟ್ಟು ಅಗಸನ ಕತ್ತೆಯ ಮೇಲೆ ಅನ್ನುತ್ತಾರಲ್ಲಾ,
ಹಾಗೆ.
ವಿಜಯೇಂದ್ರ ಸೋತ ಕಡೆ, ಚಕ್ರಪಾಣಿ ಗೆಲ್ಲುತ್ತಾರೆಂಬ ಘನ ವಿಶ್ವಾಸದಿಂದ
ದೊಡ್ಡ ಸಾಹೇಬರು ಉಸ್ತುವಾರಿಕೆಯನ್ನು ಬದಲಾಯಿಸಿದರು.
ಚಕ್ರಪಾಣಿ ಅವರ ಡಿಜಿಎಂ ಅಂತಸ್ತಿನೆದುರು ಗುರುಸ್ವಾಮಿಯ ಸವೆಕಲು
ಸಬೂಬುಗಳಿಗೆ ಜಾಗವಿರಲಿಲ್ಲ. ಅವರಿಗೆ ರೇಷಿಮೆಯ ನಯಗಾರಿಕೆ, ಬ್ಲೇಡಿನಂಥಾ ಹರಿತ
ಮಾತುಗಾರಿಕೆ-ಎರಡೂ ಗೊತ್ತು. ವೈಬ್ರೇಷನ್ ಬ್ರಾಕೆಟ್ಗಳ ಮಿಲ್ಲಿಂಗ್ ಕೆಲಸ ಷುರುವಾಯಿತು.
ಆದರೂ ಪ್ರವಾಸ ಹೊರಡುವ ದಿನದವರೆಗೆ ಕುಂಟಿತು. ಮಧ್ಯಾಹ್ನ ಎರಡು ಗಂಟೆಯಾದರೂ
ಸ್ಕ್ರೂ ಟ್ಯಾಪಿಂಗ್ ಕೆಲಸ ಮುಗಿದಿರಲಿಲ್ಲ. ಅದಾದನಂತರ ಇನ್ಸ್ಪೆಕ್ಷನ್, ಅವುಗಳೆಲ್ಲದರ
ಮೇಲೆ ಭಾಗ ಸಂಖ್ಯೆಗಳನ್ನು ಕೊರೆಯಿಸುವಿಕೆ, ಅವುಗಳನ್ನು ಹೊರಗೊಯ್ಯಲು ಮೆಟೀರಿಯಲ್
ಗೇಟ್ಪಾಸ್ ಎಲ್ಲ ಆಗಬೇಕು. ಕೆಲಸದ ಸಾಂದ್ರತೆಯನ್ನು ಊಹಿಸಿಕೊಂಡ ವಿಜಯೇಂದ್ರ
ಕಂಗಾಲಾದ. ಅವನ ಕೆಲಸದ ಪಾಳಿ ಮುಗಿಯುವುದು ಮಧ್ಯಾಹ್ನ ಮೂರು ಗಂಟೆಗೆ. ಈ
ಮಧ್ಯೆ ಎರಡೂ ಮುಕ್ಕಾಲರಿಂದ ಮೂರೂಕಾಲರವರೆಗೆ ಎಲ್ಲ ಗೇಟ್ಪಾಸುಗಳ ವ್ಯವಹಾರಗಳೂ
ಬಂದ್ ಆಗಿಬಿಡುತ್ತವೆ. ಇವೆಲ್ಲವನ್ನೂ ಮುಗಿಸಿಕೊಂಡು ಕಾರ್ಖಾನೆಯಿಂದ ಹದಿಮೂರು
ಕಿಲೋಮೀಟರ್ ದೂರದ ಮನೆ ತಲುಪಿ, ಬಟ್ಟೆ-ಬರೆ ಅಗತ್ಯ ವಸ್ತುಗಳನ್ನು ಸೂಟ್ಕೇಸು,
ಕಿಟ್ಬ್ಯಾಗುಗಳಿಗೆ ಇರಿಸಿಕೊಂಡು ಮತ್ತೆ ಹತ್ತು ಕಿಲೋಮೀಟರ್ ದೂರದ ವಿಮಾನ ನಿಲ್ದಾಣ
ತಲಪಬೇಕು. ಕಾಲವೇನು ಕೆಲಸಕ್ಕಾಗಿ ಕಾಯತ್ತದೆಯೇ?
ಅವನ ದುಃಸ್ಥಿತಿ ನೋಡಿದ ಚಕ್ರಪಾಣಿ ಸ್ವಪ್ರೇರಿತರಾಗಿ – ‘ಮಿಸ್ಟರ್, ಯೂ ಕ್ಯಾರಿ
ಆನ್, ಐ ವಿಲ್ ಟೇಕ್ಕೇರ್ ಆಫ್ ದಟ್ ಬ್ರಾಕೆಟ್ ಬಿಸಿನೆಸ್’ (ನೀವಿನ್ನು ಹೊರಡಿ, ನಾನು
ಬ್ರಾಕೆಟ್ ವಿಚಾರವನ್ನು ನೋಡಿಕೊಳ್ಳುತ್ತೇನೆ) ಎಂದು ಅಭಯವಿತ್ತರು. ಆಗಲಷ್ಟೆ ಅವನು
ನಿಶ್ಚಿಂತೆಯಿಂದ ಇಲಾಖೆಯನ್ನು ಬಿಟ್ಟಿದ್ದು, ಅದಕ್ಕೂ ಮುಂಚೆ ಅವರ ಹೊರೆಯನ್ನು ಸ್ವಲ್ಪವಾದರೂ
ತಗ್ಗಿಸುವ ನಿಟ್ಟಿನಲ್ಲಿ ಉದ್ದೇಶಿತ ಗೇಟ್ಪಾಸನ್ನು ಸಿದ್ಧಗೊಳಿಸಿ ಅವರ ಕೈಲಿರಿಸಿದ್ದ. ‘ಕಮಿಟ್ಮೆಂಟ್
(ಬದ್ಧತೆ) ಅಂದ್ರೆ ಇದು ನೋಡಿ’ ಎಂಬ ಲಘು ಪ್ರಶಂಸೆಯನ್ನೂ ಪಡೆದುಕೊಂಡಿದ್ದ.
ವಿಮಾನ ನಿರ್ಗಮನದ ಸಮಯ ಸಮೀಪಿಸುತ್ತಿರುವುದರಿಂದ, ಇದೀಗ
ಮೊಗಸಾಲೆಯ ಜನಸಂಖ್ಯೆ ಕುಗ್ಗತೊಡಗಿದೆ. ಇಲ್ಲಿ ಕರಗುವವರು ಡಿಪಾರ್ಚರ್ ಲಾಂಜಿನಲ್ಲಿ
ತೇಲುತ್ತಾರೆ. ಸಹಚರರೊಂದಿಗೆ ಇನ್ನೂ ಉಳಿದಿರುವುದನ್ನು ಹರಟುತ್ತಲೋ, ಪತ್ರಿಕೆ
ಬಿಡಿಸಿಕೊಂಡು ಓದುತ್ತಲೋ ಕೂಡುತ್ತಾರೆ. ಕೌಂಟರಿನಿಂದ ನೇರವಾಗಿ ಚೆಕ್-ಇನ್ಗೆ
ಹೋಗುವವರೂ ಕಾಣಸಿಗುತ್ತಾರೆ. ಕೆಲವರಿಗೆ ಇನ್ನೂ ಕಾಫಿ ಕಿಯೋಸ್ಕಿನ ಮುಂದೆ ನಿಂತು
ಬಟ್ಟಲಲ್ಲಿನ ಕೊನೆಯ ತೊಟಕುಗಳನ್ನು ಚಪ್ಪರಿಸುವ ಅಭ್ಯಾಸ. ವಿಮಾನ ಯಾನ ಎಂಬುದು
ತಮ್ಮ ಬದುಕಿನ ಒಂದು ಭಾಗ ಎಂಬಂತಹ ಧಿಮಾಕು ಅವರಿಗೆ. ಪ್ರವೇಶ ದ್ವಾರಕ್ಕೆ
ಅಭಿಮುಖವಾಗಿ ಕುಳಿತು ಎತ್ತರದ ಟೀವಿ ಪರದೆಯಲ್ಲಿ ಕಣ್ಣು ನೆಡುವ, ಇಲ್ಲವೆ ಬರುವವರಿಗಾಗಿ
ನೋಡುತ್ತ ಕಣ್ಣು ಬೆಳ್ಳಗಾಗಿಸಿಕೊಳ್ಳುವ ಮಂದಿಯಲ್ಲಿ ವಿಜಯೇಂದ್ರನೂ ಒಬ್ಬನಾಗಿದ್ದ.
ಅವನ ‘ಕಾಯುವ ಕಾಯಕ’ಕ್ಕೆ ಜೋಮು ಹಿಡಿದು, ಇನ್ನೇನು ಚೆಕ್-ಇನ್ಗೆ
ಹೊರಡುವುದೇ ಲೇಸೆಂದು ಅಂತಿಮ ನಿರ್ಧಾರ ಮಾಡುತ್ತಿರುವಂತೆಯೇ ಸೂಟುಧಾರಿ
ಚಕ್ರಪಾಣಿ ಅವರು ಬಂದೇ ಬಿಟ್ಟರು. ಅವರ ಕೈಯಿಂದ ಭಾರದ ಸೂಟ್ಕೇಸನ್ನು ಈಸಿಕೊಳ್ಳಲು
ಅವನು ಯತ್ನಿಸಿದರೂ ‘ಇಟ್ ಈಸ್ ಆಲ್ರೈಟ್, ಥ್ಯಾಂಕ್ಸ್’ ಎಂದು ಸೌಜನ್ಯದಿಂದ
ನಿರಾಕರಿಸಿದರು. ಹತ್ತೇ ನಿಮಿಷಗಳಲ್ಲಿ ಕೌಂಟರಿನ ಎಲ್ಲ ವಿಧಿಗಳನ್ನೂ ಮುಗಿಸಿಕೊಂಡು
ಬಂದು ‘ಸೀಟ್ ನಂಬರ್ ಎಫ್-ಫೋರ್, ಎಫ್-ಫೈವ್, ಪ್ಲೀಸ್ ರಿಮೆಂಬರ್ ’ (ಆಸನ
ಸಂಖ್ಯೆ ಎಫ್-4, ಎಫ್-5, ನೆನಪಿರಲಿ) ಎಂದು ಹೇಳಿದ್ದರಲ್ಲಿ ಅದಾವ ಎಚ್ಚರಿಕೆಯ
ಧ್ವನಿಯಿದೆಯೆಂದು ಅವನು ತಲೆ ಕೆರೆದುಕೊಂಡ.
ಡಿಪಾರ್ಚರ್ ಲೌಂಜಿನಲ್ಲಿ ಕುಳಿತಿರುವಾಗ ಟೀವಿ ಪರದೆಯ ಮೇಲೆ ಚೆನ್ನೈ
ಫ್ಲೈಟು ಇಪ್ಪತ್ತು ನಿಮಿಷಗಳಷ್ಟು ತಡವಾಗುವುದರ ಸೂಚನೆಯು ಬೆಳಗುತಿತ್ತು. ‘ಈ
ಚಕ್ರಪಾಣಿ ಮಹಾಶಯ, ತಮ್ಮ ಮನೆಯ ಸಮೀಪ ಅದ್ಯಾರೋ ಇಂಡಿಯನ್ ಏರ್ಲೈನ್ಸ್
ಪೈಲೆಟ್ ಇದ್ದಾರೆಂಬ ಸಂಗತಿಯನ್ನು ಹಿಂದೆ ತಿಳಿಸಿದ್ದರಲ್ಲವೇ, ಈಗ ಅವರಿಂದಲೇ ವಿಮಾನ
ನಿರ್ಗಮನವು ತಡವಾಗುವ ಸುದ್ದಿಯನ್ನು ತಿಳಿದು ಅದರಂತೆ ತಡವಾಗಿ ಬಂದಿದ್ದಾರೆ.
ದೊಡ್ಡವರ ರೀತಿಯೇ ಹಾಗೆ !’ ಎಂದು ಮನದಲ್ಲೇ ಲೆಕ್ಕ ಹಾಕಿದ. ಎಷ್ಟಾದರೂ ಹದಿನೈದು
ವರ್ಷಗಳ ವಿದೇಶೀ ಅನುಭವ, ಇಂತಹ ವಿಮಾನ ಯಾನಗಳನ್ನು ಅದೆಷ್ಟು ಬಾರಿ
ಆಕಾಶ ಬುಟ್ಟಿ ಮತ್ತು ಏಣಿ / 96 ಆಕಾಶ ಬುಟ್ಟಿ ಮತ್ತು ಏಣಿ / 97
ಮಾಡಿರುತ್ತಾರೋ-ಎಂದುಕೊಂಡ.
‘ಪ್ರತೀ ಯಶಸ್ವೀ ಪುರುಷನ ಹಿಂದೆ ಒಬ್ಬಳು ಮಹಿಳೆಯಿರುತ್ತಾಳೆ’ ಎಂಬುದೊಂದು
ಜನಪ್ರಿಯ ನಾಣ್ನುಡಿ. ಇಲ್ಲಿ ಮಹಿಳೆ ಎಂದರೆ ಹೆಂಡತಿಯೇ ಆಗಬೇಕೆಂದು ಅರ್ಥವಲ್ಲ.
ಅದು ತಾಯಿ, ಸೋದರಿ, ಅತ್ತೆ, ಸ್ನೇಹಿತೆ, ಪ್ರಿಯತಮೆ ಹೀಗೆ ಯಾರಾದರೂ ಆಗಿರಬಹುದು.
ಆದರೆ ‘ಪ್ರತೀ ಶೀಘ್ರಕೋಪಿಷ್ಠನ ಹಿಂದೆ ಕೇವಲ ಹೆಂಡತಿ ಮಾತ್ರವೇ ಇರಲು ಸಾಧ್ಯ’
ಎಂಬುದಕ್ಕೆ ಬೇಕಾದಷ್ಟು ಪುರಾವೆಗಳು ಸಿಗುತ್ತವೆ. ಇಂತಹದೊಂದು ಪುರಾವೆ ಎಂದರೆ
ನಮ್ಮ ಚಕ್ರಪಾಣಿ ಮಹಾಶಯರು – ಎಂಬುದು ಇಲಾಖೆಯಲ್ಲಿ ಅವರ ಬೆನ್ನು ಹಿಂದಿನ
ಮಾತು ! ಬೇರೆಯವರ ವಿಚಾರವೇನೇ ಇರಲಿ, ಅವರಂತೂ ಹೆಂಡತಿಯೊಡನೆ ಜಗಳವಾಡದ
ದಿನವೇ ಇಲ್ಲವೆಂದು ಒಂದುದಿನ ಅವರೇ ತಮಾಷೆಗೆ ಹೇಳಿದ್ದರು. ಅವರೊಂದಿಗೆ ಇರುವುದರಲ್ಲಿ
ಸ್ವಲ್ಪ ಸಲಿಗೆಯಿಂದಲೇ ಮಾತನಾಡುವ ರವೀಂದ್ರ ‘ಗಂಡ-ಹೆಂಡಿರ ಜಗಳ ಉಂಡು ಮಲಗುವ
ತನಕ, ನಿಮ್ಮದು ಆಮೇಲೂ ಉಂಟೋ?’ ಎಂದು ರೇಗಿಸಿದಾಗ ಸುತ್ತಲಿನವರು ಕಿಸಕ್ಕೆಂದಿದ್ದರು.
ಆದರೆ ಆ ಮನುಷ್ಯ ಅಷ್ಟೇ ವಿನೋದವಾಗಿ ‘ನಾವು ಒಂದೇ ರೂಮಿನಲ್ಲಿ
ಮಲಗಿದರೆ ತಾನೆ ಅದಕ್ಕೆ ಆಸ್ಪದ? ನಾನು, ಅವಳು, ಮಗ-ಮೂವರೂ ಬೇರೆ ಬೇರೆ
ರೂಮುಗಳಲ್ಲೇ ಮಲಗೋದು, ಗೊತ್ತಾ?’ ಎಂದಾಗ ಕಿಸಿಯುತ್ತಿದ್ದವರು ಕುಸಿದು ಹೋದರು.
ಇವರು ಅದೆಷ್ಟು ಜಗಳ ಕಾಯುತ್ತಿರಬಹುದು ಹಾಗಾದರೆ ಎಂದು ಅಸದಳವಾಗಿ ಊಹಿಸಿದವು
ಅವರ ಮನಗಳು. ಇವರಂತೆ ಆಫೀಸಿನಲ್ಲಿ ಎಗರಾಡುವವರ ಸ್ಥಿತಿಯೆಲ್ಲ ಹೀಗೆಯೇ
ಇರಬೇಕು. ಹೊರಗೆ ಹುಲಿ, ಮನೇಲಿ ಇಲಿ ! ಅದನ್ನು ವಿಜಯೇಂದ್ರನೂ ಮನಸಾ
ಅನುಭವಿಸಿ ಕೆಟ್ಟ ಖುಷಿ ಪಟ್ಟಿದ್ದ. ಓವರ್ಟೈಮ್ ವಿಚಾರದಲ್ಲಿ ಅನಗತ್ಯ ವಾದಕ್ಕಿಳಿದು
ಅವರಿಂದ ಚೆನ್ನಾಗಿ ಬಯ್ಯಿಸಿಕೊಂಡಿದ್ದ ವೆಂಕಟಾದ್ರಿ, ಭಾನುವಾರವೂ ಕೆಲಸಕ್ಕೆ ಬರಲು
ಹೇಳುವ ಅಧಿಕಾರ ಯಾರಿಗೂ ಇಲ್ಲವೆಂದು ತರ್ಕ ಹೂಡಿ ಅವರಿಂದ ಬೆವರಿಳಿಸಿಕೊಂಡಿದ್ದ
– ಸೋಮಸುಂದರ್, ಕಳೆದ ಪ್ರವಾಸ ಕಾಲದಲ್ಲಿ – ವಿಶಾಖ ಪಟ್ಟಣವನ್ನು ಮಧ್ಯಾಹ್ನ
ಹನ್ನೆರಡು ಗಂಟೆಗೆ ತಲಪಿಯೂ ಕೆಲಸದ ಜಾಗಕ್ಕೆ ಹೋಗದೆ ಮ್ಯಾಟನಿ ಷೋಗೆ ಹೋದ
ನರೇಂದ್ರ – ಇವರೆಲ್ಲರಿಗೂ ಹೆಚ್ಚಿನ ಮಜಾ ಸಿಕ್ಕಿರಬೇಕು.
ಇಂತಹ ಹಳೆಯ ಲಹರಿಯಲ್ಲಿ ತೇಲುತ್ತಿದ್ದ ವಿಜಯೇಂದ್ರನನ್ನು ಎಚ್ಚರಿಸಿದ್ದು
ಮತ್ತೆ ಚಕ್ರಪಾಣಿ ಅವರೇ, ‘ಚೆನ್ನೈ ಫ್ಲೈಟ್ ಈಸ್ ರೆಡಿ ಮಿಸ್ಟರ್’ ಎಂಬ ಸೂಚನೆಯೊಂದಿಗೆ.
ದಡಬಡನೆದ್ದು ಕಿಟ್ಬ್ಯಾಗ್ ಹಿಡಿದು ಅವರೊಂದಿಗೆ ಟಾರ್ಮ್ಯಾಕಿನತ್ತ ಹೊರಟ.
ನಿರ್ದಿಷ್ಟ ಸಮಯಕ್ಕೆ ಸರಿಯಾಗಿ ಎ-320 ವಿಮಾನವು ನಿಧಾನವಾಗಿ ಚಲಿಸಿ,
ರನ್ವೇಯಲ್ಲಿ ವೇಗವಾಗಿ ಓಡುತ್ತ ಆಕಾಶಗಾಮಿಯಾಯಿತು.
ಸೀನಿಯರ್ ಮೇನೇಜರ್-ವಿಜಯೇಂದ್ರ, ಡಿಜಿಎಂ-ಚಕ್ರಪಾಣಿ ಇಬ್ಬರೂ ಅಕ್ಕಪಕ್ಕದ
ಆಸನಗಳಲ್ಲಿ ಪ್ರಯಾಣಿಸುತ್ತಿದ್ದರೂ, ಒಬ್ಬರನ್ನೊಬ್ಬರು ಮಾತಾಡಿಸಿದ್ದು ಕಡಮೆಯೇ. ಡಿಜಿಎಂ
ಸಾಹೇಬರು ‘ಎ ಟೇಲ್ ಆಫ್ ಟೂ ಸಿಟೀಸ್’ ಕಾದಂಬರಿಯಲ್ಲಿ ಮುಳುಗಿ ಹೋದರು.
ಇವನಾದರೋ ಫೋಲ್ಡರ್ನಲ್ಲಿದ್ದ ಹಳೆಯ ಹೊಸ ದೈನಿಕ ಮಾಸಿಕ ಪತ್ರಿಕೆಗಳನ್ನೆಲ್ಲ ತಿರುವಿ
ಹಾಕುತ್ತಿದ್ದ. ಗಗನ ಸಖಿಯರ ಸ್ವಾಗತ, ಅವರು ನೀಡಿದ ಚಾಕಲೇಟುಗಳು, ಲಘು
ಉಪಹಾರ-ಕಾಫಿ, ಯಾಂತ್ರಿಕವಾಗಿ ನಡೆದುಹೋದವು. ಇವನ ‘ವೈಬ್ರೇಷನ್ ಬ್ರಾಕೆಟ್ಟು’ಗಳ
ಚಿಂತೆಯಲ್ಲಿ ಅವು ಹಾಗೆ ಯಾಂತ್ರಿಕವಾಗಿದ್ದು ಸಹಜವೇ. ಚಕ್ರಪಾಣಿ ಅವುಗಳನ್ನು
ಸೂಟ್ಕೇಸಿನಲ್ಲಿ ಇರಿಸಿದ್ದಾರೆಯೇ? ಏಕೆಂದರೆ ಕಿಟ್ಬ್ಯಾಗು ಅಷ್ಟೊಂದು ದೊಡ್ಡದಾಗಿಲ್ಲ.
ಹಾಗೆಯೇ ಸ್ಕ್ರೕನಿಂಗ್ನಲ್ಲಿ ಅವುಗಳ ಸುಳಿವೂ ಕಾಣಲಿಲ್ಲ. ಒಂದು ವೇಳೆ ಅವುಗಳನ್ನು
ತಂದಿರುವುದೇ ಸುಳ್ಳಾಗಿದ್ದರೆ? ಯೋಚನೆಗಳು ಅವನ ತಲೆಯನ್ನು ಕುಕ್ಕಿ ಕೇಳಿ ಸಂದೇಹ
ಪರಿಹಾರ ಮಾಡಿಕೊಳ್ಳೋಣವೆ ಎಂದೂ ಚಡಪಡಿಸಿದ. ಆದರೆ ಅವರು ಪಿತ್ತ ಕೆರಳಿಸಿಕೊಂಡು
‘ರೆಸ್ಪಾನ್ಸಿಬಿಲಿಟಿ’ ‘ಕಮಿಟ್ಮೆಂಟ್’ಗಳ ಕುರಿತು ಘನಘೋರವಾದ ಸ್ಪೆಷಲ್ ಕ್ಲಾಸನ್ನು ಷುರು
ಮಾಡಿದರೆ?
ಮೈ ಕಂಪಿಸಿದ ಅನುಭವವಾಗಿ, ವೈಬ್ರೇಷನ್ ಬ್ರಾಕೆಟ್ಟುಗಳ ಯೋಚನೆಯು
ಕಿಟಕಿಯಾಚೆಯ ಕತ್ತಲಲ್ಲಿ ಮುಳುಗಿ ಹೋಯಿತು. ಮನಸ್ಸನ್ನು ತಿಳಿಗೊಳಿಸುವ ಯತ್ನದಲ್ಲಿ
ಸುತ್ತಲಿನ ಚಟುವಟಿಕೆಗಳತ್ತ ಕಣ್ಣು ಹಾಯಿಸತೊಡಗಿದ. ಚಕ್ರಪಾಣಿ ಅವರು ಕಾದಂಬರಿಯಿಂದ
ಇನ್ನೂ ಹೊರ ಬಂದಿರಲಿಲ್ಲ. ನಿಜಕ್ಕೂ ಅವರೊಂದು ಪುಸ್ತಕ ಹುಳುವೆಂದು ತಿಳಿದಿದ್ದು
ಈಗಲೇ. ನೋಡಲು ಐಶ್ವರ್ಯ ರೈ ಅಂತೆಯೇ ಕಾಣುವ ಗಗನ ಸಖಿ ಯುವತಿಯೊಬ್ಬಳಿಗೆ
ಟೀ ಕಪ್ಪನ್ನು ಕೊಟ್ಟು ಅದೇನೋ ಮಾತಾಡುತ್ತಿದ್ದಳು. ಆ ವೇಳೆಗೆ ಸರಿಯಾಗಿ ‘ಪ್ರಯಾಣಿಕ
ಬಂಧುಗಳೇ ಗಮನಿಸಿ. ನಾವೀಗ ಚೆನ್ನೈ ನಗರದ ಮೇಲಿದ್ದು, ಕೆಲವೇ ನಿಮಿಷಗಳಲ್ಲಿ
ವಿಮಾನ ನಿಲ್ದಾಣ ತಲಪಲಿದ್ದೇವೆ. ಇಂಡಿಯನ್ ಏರ್ಲೈನ್ಸ್ ಪರವಾಗಿ ವಿಮಾನ ಚಾಲಕ
ವರ್ಗಕ್ಕೆ ನಮ್ಮ ಧನ್ಯವಾದಗಳು. ವಿಮಾನ ನಿಲ್ದಾಣದ ತಾಪಮಾನ ಮೂವತ್ತಾರು ಡಿಗ್ರಿ
ಸೆಲ್ಸಿಯಸ್, ಹವೆಯ ತೇವಾಂಶ ಅರವತ್ತಾರು ಪರ್ಸೆಂಟ್ ಆರ್.ಎಚ್. ಧನ್ಯವಾದಗಳು’
ಎಂಬ ಸೂಚನಾ ಘೋಷ ಕೇಳಿ ಬಂತು. ಎಲ್ಲರಂತೆ ಅವನೂ ಸೊಂಟದ ಸುರಕ್ಷಾ
ಪಟ್ಟಿಯನ್ನು ಬಿಗಿಗೊಳಿಸುತ್ತಾ ಓಹ್ ! ಸರಿಯಾಗಿ ನಲವತ್ತು ನಿಮಿಷಗಳ ಪ್ರಯಾಣವೆಂದು
ಉದ್ಗರಿಸಿದ.
ಚೆನ್ನೈ ನಗರದ ಅಸಂಖ್ಯಾತ ದೀಪಗಳು ಮಿನುಗುತ್ತ ಕೆಳಗೊಂದು ತಾರಾಲೋಕವನ್ನು
ಮೂಡಿಸಿದ್ದವು. ಈ ತಾರಾಲೋಕವನ್ನು ನುಂಗಲು ಹವಣಿಸುವ ಬೃಹತ್ ಹದ್ದಿನಂತೆ
ವಿಮಾನವು ನಗರದ ಮೇಲೆಲ್ಲಾ ಒಂದು ಗಸ್ತು ಹೊಡೆದು, ಕಡೆಗೊಂದು ನಿರ್ದಿಷ್ಟ ದಿಕ್ಕಿನಲ್ಲಿ
ನೆಟ್ಟು, ಉಜ್ವಲ ಕಣ್ಣುಗಳಿಂದ ಓಡು ಹಾದಿಯಲ್ಲಿಳಿದು ವೇಗವಾಗಿ ಚಲಿಸಿದಾಗ ಬೇರೆಲ್ಲ
ಯೋಚನೆಗಳೂ ಸ್ಥಗಿತಗೊಂಡವು. ಏರುವಾಗ ಇರುವ ಸಂಭ್ರಮ ಮತ್ತೆ ಭೂಮಿಯನ್ನು
ತಲಪಿದಾಗ ಇರುವುದಿಲ್ಲ.
ವಿಶಾಖ ಪಟ್ಟಣ, ಭುವನೇಶ್ವರ ಮಾರ್ಗವಾಗಿ ಕೋಲ್ಕೊತಾ ತಲಪುವ
ವಿಮಾನವಿರುವುದು ಮರುದಿನ ಬೆಳಗ್ಗೆ ಏಳು ಗಂಟೆಗೆ. ಅದಕ್ಕಾಗಿಯೇ ನಗರದ
ಆಕಾಶ ಬುಟ್ಟಿ ಮತ್ತು ಏಣಿ / 98 ಆಕಾಶ ಬುಟ್ಟಿ ಮತ್ತು ಏಣಿ / 99
ಯಾವುದಾದರೊಂದು ಲಾಡ್ಜಿನಲ್ಲಿ ಇಳಿದುಕೊಳ್ಳುವ ಬದಲಿಗೆ, ಸಾಕಷ್ಟು ಅನುಕೂಲವಿರುವ
ನಿಲ್ದಾಣದ ವೇಟಿಂಗ್ ರೂಮ್ನಲ್ಲೇ ವಾಸ್ತವ್ಯ ಹೂಡುವುದೆಂದು ಇಬ್ಬರಲ್ಲೂ ಒಪ್ಪಿಗೆಯಾಗಿತ್ತು.
ಇದರಿಂದ ವೃಥಾ ಪ್ರಯಾಣದ ಸಮಯ ಮತ್ತು ದೇಹ ಶ್ರಮ – ಎರಡೂ ಉಳಿಯುತ್ತವೆ.
ಎರಡು ಪ್ರತ್ಯೇಕ ಮಂಚ, ಹಾಸಿಗೆ, ಹವಾನಿಯಂತ್ರಣ ವ್ಯವಸ್ಥೆ, ಕ್ಲೋಸೆಟ್- ಮೊದಲಾದ
ಸೌಲಭ್ಯಗಳಿರುವ ಕೋಣೆಗೆ ಮುನ್ನೂರಾ ಐವತ್ತು ರೂಪಾಯಿ ಹೆಚ್ಚಿನದಲ್ಲ ಎನಿಸಿತು.
ಕೋಣೆಯು ಎರಡನೇ ಮಹಡಿಯಲ್ಲಿದ್ದರೂ ಮೇಲೆ ಕೆಳಗೆ ಹತ್ತಿಳಿಯಲು ಲಿಫ್ಟ್ ಸಹ ಇದೆ.
ಇನ್ನೇನು ಬೇಕು.
ರಾತ್ರಿ ಎಂಟರ ವೇಳೆಗೆ ಮೊದಲ ಮಹಡಿಯಲ್ಲಿರುವ ರೆಸ್ಟುರಾಗೆ ವಿಜಯೇಂದ್ರ
ಮೆಟ್ಟಿಲಿಳಿದುಕೊಂಡೇ ಹೋದ. ಮನೆಯಿಂದ ತಂದಿದ್ದ ‘ಮೊಸರನ್ನ, ಸೇಬು’ಗಳೇ
ರಾತ್ರಿಯೂಟವೆಂದು ಹೇಳಿ ಚಕ್ರಪಾಣಿ ಕೋಣೆಯಲ್ಲೇ ಉಳಿದರು. ಅವರ ದಿನಂಪ್ರತಿಯ
ರಾತ್ರಿಯೂಟವೇ ಅಷ್ಟಂತೆ ! ಪ್ರಯಾಣದಲ್ಲಿ ಲಘು ಉಪಹಾರವಾಗಿದ್ದರಿಂದ ಅವನು ಅನ್ನ,
ಚಪಾತಿಗಳ ಊಟಕ್ಕೆ ಹೋಗದೆ ಬ್ರೆಡ್ಡು – ಸ್ಯಾಂಡ್ವಿಚ್, ಬಿಸಿ ಬಾದಾಮಿ ಹಾಲು
ಸಾಕೆಂದುಕೊಂಡ.
ರೆಸ್ಟುರಾದಲ್ಲಿರುವಾಗ ಸಾಧಾರಣ ಎತ್ತರದ, ದುಂಡು ಮುಖದ, ಸೇಬುಹಣ್ಣಿನ
ಮೈ ಬಣ್ಣದ ಯುವಕನೊಬ್ಬ ಸಿಕ್ಕಿ ‘ಹಲೋ ಸರ್, ಡೂ ಯು ರಿಮೆಂಬರ್ ಮೀ?’
(ಹಲೋ, ನಿಮಗೆ ನನ್ನ ನೆನಪಿದೆಯಾ?) ಎಂದು ಕೇಳಿದ. ನೋಡಿದ ಮುಖ ಪರಿಚಯವಿದ್ದರೂ
ಹೆಸರು ತಿಳಿಯದೆ ಕಣ್ಣು ರೆಪ್ಪೆಗಳನ್ನು ಪಟ ಪಟ ಮಾಡಿದ. ಆಗ ಆತನೇ ‘ಐ ಆ್ಯಮ್
ಮಹೇಂದ್ರ ಘೋಷ್, ಹೂಮ್ ಯು ಮೆಟ್ ಇನ್ ಗೆಲಾಕಿ ಪವರ್ ಪ್ಲ್ಯಾಂಟ್.’ (ನಾನು,
ಯಾರನ್ನು ನೀವು ಗೆಲಾಕಿ ಶಕ್ತಿ ಉತ್ಪಾದನಾ ಘಟಕದಲ್ಲಿ ಭೇಟಿಯಾಗಿದ್ದಿರೋ, ಆ ಮಹೇಂದ್ರ
ಘೋಷ್) ಎಂದು ನೆನಪು ಮಾಡಿದ. ಕೇಂದ್ರ ಸರ್ಕಾರ ಸ್ವಾಮ್ಯದ ತೈಲ ಮತ್ತ್ತು ನೈಸರ್ಗಿಕ
ಅನಿಲ ಸಂಸ್ಥೆಯ ಯುವ ಎಂಜಿನಿಯರ್ ಅವನು. ಉಭಯ ಕುಶಲೋಪರಿ ಆದನಂತರ
ಸುಮಾರು ಹೊತ್ತು ಮಾತಾಡಿದ. ಅಲ್ಲಿಂದ ಇನ್ನು ಮುಕ್ಕಾಲು ಗಂಟೆಯ ಅನಂತರದ
ಫ್ಲೈಟ್ನಲ್ಲಿ ಅವನು ಮುಂಬೈಗೆ ಹೋಗುವುದಿತ್ತಾದ್ದರಿಂದ ಕೈಕುಲುಕಿ ನಿರ್ಗಮಿಸಿದ.
ವಿಜಯೇಂದ್ರ ಎರಡು ವರ್ಷಗಳ ಹಿಂದಷ್ಟೆ ಅಸ್ಸಾಮಿನ ತೈಲ ಬಾವಿ ಪ್ರದೇಶಗಳಲ್ಲಿರುವ
ಗೆಲಾಕಿ ಮತ್ತು ರುದ್ರಸಾಗರ್ ಎಂಬೆರಡು ಕ್ಯಾಪ್ಟೀವ್ ಪವರ್ ಪ್ಲ್ಯಾಂಟ್ಗಳಿಗೆ ಭೇಟಿ
ನೀಡಿದ್ದ. ಅಲ್ಲಿ ಪವರ್ ಜನರೇಟರ್ನ್ನು ಓಡಿಸುವ ಅನಿಲಯಂತ್ರಗಳಲ್ಲಿ ಆಗಿಂದಾಗ್ಗೆ
ಕಂಪನ ದೋಷವು ಕಾಣಿಸಿಕೊಳ್ಳುತ್ತಿದ್ದು, ಅದರ ಮೂಲಗಳನ್ನು ಪತ್ತೆಮಾಡುವ ಹೊಣೆ
ಅವನದಾಗಿತ್ತು.
ತೈಲಭಾವಿಗಳಿಂದ ತೆಗೆಯಲ್ಪಡುವ ಕಚ್ಚಾ ತೈಲವು ಪರಿಷ್ಕರಣಗೊಳ್ಳುತ್ತ ಹೋದಂತೆ
ಡೀಸೆಲ್, ಸೀಮೆಎಣ್ಣೆ ರೂಪಗಳಾದ ಮೇಲೆ ಪೆಟ್ರೋಲ್ ಎಂಬ ಶುದ್ಧ ತೈಲ ದೊರೆಯುತ್ತದೆಯಷ್ಟೆ.
ಈ ಮೂರೂ ರೂಪಗಳು ಇಂಧನಗಳಾಗಿ ಬಳಸಲ್ಪಡುತ್ತವೆ. ಕಚ್ಚಾ ತೈಲವನ್ನು ಬಾವಿಯಿಂದ
ಮೇಲೆತ್ತುವಾಗ ಪೆಟ್ರೋಲಿಯಂ ಅನಿಲವು ಗಾಳಿಗೆ ಸೋರಿ ಹೋಗುತ್ತವೆ. ಇದನ್ನು
ವ್ಯರ್ಥವಾಗದಂತೆ ಶೇಖರಿಸಿ ಇಡಲು ಸಾಧ್ಯವಿಲ್ಲ. ಆದರೆ ಅದನ್ನೇ ಕ್ರ್ರಿಯಾತ್ಮಕವಾಗಿ
ಬಳಸಿಕೊಳ್ಳಬಹುದು. ಪೆಟ್ರೋಲಿಯಂ ಅನಿಲವನ್ನು ಇಂಧನವಾಗಿ ಬಳಸಿಕೊಳ್ಳುವ ಅನಿಲ
ಶಕ್ತಿಯಂತ್ರಗಳು ವಿಶ್ವದಾದ್ಯಂತ ಬಳಕೆಯಲ್ಲಿವೆ. ಶಕ್ತಿ ಯಂತ್ರದ ರಾತ (ಷಾಫ್ಟ್)ಕ್ಕೆ ಎಲೆಕ್ಟ್ರಿಕ್
ಜನರೇಟರ್ ರಾತನ್ನು ಹೊಂದಿಸಿ ಸುಮಾರು ಪ್ರತಿ ನಿಮಿಷಕ್ಕೆ ಎಂಟು ಸಾವಿರಗಳ ಸುತ್ತು
ವೇಗದಲ್ಲಿ ಓಡಿಸಿದರೆ ಮೂರು ಮೆಗಾವ್ಯಾಟ್ಗಳಷ್ಟು ವಿದ್ಯತ್ತು ಉತ್ಪತ್ತಿಯಾಗುತ್ತದೆ. ಈ
ವಿದ್ಯುತ್ ಉತ್ಪಾದನಾ ಘಟಕಗಳಿಗೆ ‘ಕ್ಯಾಫ್ಟೀವ್ ಪವರ್ ಪ್ಲ್ಯಾಂಟ್ ’ ಎನ್ನುತ್ತಾರೆ. ಅಸ್ಸಾಮಿನ
ತೈಲ ಬಾವಿ ಪ್ರದೇಶಗಳಲ್ಲಿ ಇಂತಹ ನಾಲ್ಕು ಘಟಕಗಳಿವೆ.
ಅಂದು ರುದ್ರಸಾಗರ ಘಟಕದಲ್ಲಿ ಪ್ರವಾಸದ ಕೊನೆಯ ದಿನದ ಕೆಲಸ. ಯಂತ್ರ
ಪರೀಕ್ಷೆಯ ಪೂರ್ವ ಸಿದ್ಧತೆ ನಡೆಯುತ್ತಿತ್ತು. ಶುಕ್ರವಾರವಾದ್ದರಿಂದ ತಂತ್ರಜ್ಞರ ಕೋಣೆಯಲ್ಲಿನ
ಕಾಳಿಮಾತೆಯ ಪಟಕ್ಕೆ ಪೂಜೆ, ಮಂಗಳಾರತಿ ಆಗಿತ್ತು. ಮಹೇಂದ್ರ ಘೋಷ್ ಪ್ರಸಾದ
ಸೇವಿಸಿ ಆರಡಿ ಎತ್ತರದ ಎಂಜಿನ್ ಸ್ಟ್ಯಾಂಡ್ ಹತ್ತಿದ. ಯಂತ್ರದಿಂದ ನಿಯಂತ್ರಣ
ಕೋಣೆಗೆ ಸಂಬಂಧ ಕಲ್ಪಿಸುವ ಕೇಬಲ್ ಕನೆಕ್ಟರುಗಳನ್ನು ಬಿಗಿಯಾಗಿ ತಿರುಗಿಸಿ ಉಕ್ಕಿನ
ತಂತಿಯಿಂದ ಭದ್ರಗೊಳಿಸುವುದಿತ್ತು. ತಂತಿ ಮತ್ತು ಪವರ್ ಕಟರ್ಗಳ ಒಡನಾಟದಲ್ಲಿ
ಕೆಲಸ ಬಿರುಸಾಗಿ ಸಾಗುತ್ತಿತ್ತು. ಆಗೊಮ್ಮೆ ಅಕಸ್ಮಾತಾಗಿ ತಂತಿಯ ಚೂಪು ತುದಿ ಅವನ
ಹೆಬ್ಬೆಟ್ಟನ್ನು ಚುಚ್ಚಿ ರಕ್ತವನ್ನು ಛಿಲ್ಲೆನಿಸಿತು. ಮೊದಲೇ ಯುವಕ ರಕ್ತ. ಕೆಳಗೇ ನಿಂತು
ನಿಬ್ಬೆರಗಾಗಿ ನೋಡುತ್ತಿದ್ದ ವಿಜಯೇಂದ್ರ ಪ್ರಥಮ ಚಿಕಿತ್ಸಾ ಪರಿಕರಗಳಿಗಾಗಿ ಕೋಣೆಗೆ
ಓಡಿದ. ಅಂಥದ್ದೇನೂ ಅಲ್ಲಿರಲಿಲ್ಲ. ಆದರೆ ಪೂಜೆಗೆಂದು ತಂದಿದ್ದ ಬೆಂಕಿ ಪೊಟ್ಟಣ ತಕ್ಷಣ
ನೆರವಿಗೆ ಬಂತು. ಪೊಟ್ಟಣದ ಪಕ್ಕೆಯ ಮದ್ದಿನ ಪಟ್ಟಿಯನ್ನು ಹರಿದುತಂದು ರಕ್ತಸ್ರಾವವನ್ನು
ನಿಲ್ಲಿಸಲು ಧಾವಿಸಿದ.
ಆ ವೇಳೆಗಾಗಲೇ ಯುವಕ ಸೋರಿದ ರಕ್ತವನ್ನು ‘ವೀರ ಸಿಂಧೂರ’ ದಂತೆ ಹಣೆಗೆ
ಲೇಪಿಸಿಕೊಂಡು ನಗುತ್ತಿದ್ದ. ಮುಖದಲ್ಲಿ ನೋವು ಆತಂಕದ ಸುಳಿವು ಎಳ್ಳಷ್ಟೂ ಕಾಣಲಿಲ್ಲ.
ವಿಜಯೇಂದ್ರ ಅವನ ಹೆಬ್ಬೆರಳಿಗೆ ಮದ್ದಿನ ಪಟ್ಟಿಯನ್ನು ಒತ್ತಿ ಹಿಡಿದುಕೊಂಡ. ಕೆಲಕ್ಷಣಗಳಲ್ಲಿ
ಅದು ಬೆರಳಿಗೇ ಅಂಟಿಕೊಂಡು, ರಕ್ತಸ್ರಾವವನ್ನು ನಿಲ್ಲಿಸಿತು. ‘ದಿಸ್ ಈಸ್ ಆ್ಯಂಟಿ ಸೆಪ್ಟಿಕ್
ಆಲ್ಸೋ’ ಎಂಬ ವ್ಯಾಖ್ಯಾನವನ್ನೂ ವಿಜಯೇಂದ್ರ ಕೊಟ್ಟಾಗ ಅವನು ಅಚ್ಚರಿಯಿಂದ ನೋಡಿದ.
ತಾನು ಚಿಕ್ಕವನಿದ್ದಾಗ ಅಮ್ಮನೂ ಒಮ್ಮೆ ಹೀಗೆ ಮಾಡಿದ್ದನ್ನು ಅವನು ನೆನಪು ಮಾಡಿಕೊಂಡ.
ವಿಜಯೇಂದ್ರನ ಇಲಾಖೆಯವನೇ ಆದ ಎಲೆಕ್ಟ್ರೕಷಿಯನ್ ಮುರುಳಿ ಕೆಲಸವನ್ನು
ತನಗೆ ಬಿಟ್ಟುಕೊಟ್ಟು ವಿಶ್ರಾಂತಿ ತೆಗೆದುಕೊಳ್ಳುವಂತೆ ಕೇಳಿಕೊಂಡರೂ ಬಿಡದ ಘೋಷ್
ಲಾಕಿಂಗ್ ಕೆಲಸವನ್ನು ಮುಗಿಸಿಕೊಂಡೇ ಕೆಳಗಿಳಿದು ಬಂದ. ಬಂದವನೇ ‘ಮೇರಾ
ಭಾರತ್ ಮಹಾನ್’ ಎಂದು ಬಿಗಿಮುಷ್ಟಿಯನ್ನು ಮೇಲೆತ್ತಿದ. ವೃಥಾ ಇಂತಹ ಹುಚ್ಚು
ಸಾಹಸವೇತಕ್ಕೆಂದು ಕೇಳಿದಾಗ ಅಸ್ಸಾಂ, ಕಾಶ್ಮೀರಗಳಲ್ಲಿ ಕೆಲಸ ಮಾಡುವ ಯಾರಾದರೂ
ಆಕಾಶ ಬುಟ್ಟಿ ಮತ್ತು ಏಣಿ / 100 ಆಕಾಶ ಬುಟ್ಟಿ ಮತ್ತು ಏಣಿ / 101
ಹೀಗೆ ಹುಚ್ಚು ಸಾಹಸಿಗಳಾಗುವುದು ಅನಿವಾರ್ಯವಾಗುತ್ತದೆಂದು ವಿಜಯದ ನಗೆ ನಕ್ಕ.
ಘೋಷನ ಸಂಸ್ಥೆಯ ವಸತಿ ಗೃಹವಿದ್ದುದು ಒಂದು ದಟ್ಟ ಅರಣ್ಯದ ಮಧ್ಯೆ. ಆ
ಕಾಲೋನಿಯ ಪಕ್ಕದಲ್ಲೇ ಒಂದಿಷ್ಟು ವಿದ್ಯುತ್ ಇಲಾಖೆಯ ಮನೆಗಳೂ ಇವೆ. ಅಲ್ಲಿಂದ
ವಿದ್ಯುತ್ ಸ್ಥಾವರಕ್ಕೆ ಬಂದು ಹೋಗಲು ಇಲಾಖೆಯ ಜೀಪ್ ಇದೆ. ಅಸ್ಸಾಮಿನ ಯಾವುದೇ
ಸರ್ಕಾರಿ ಸಿಬ್ಬಂದಿ ಪ್ರಾಣ ಭಯದಿಂದಲೇ ಬದುಕುತ್ತಿರುವ ಪರಿಸ್ಥಿತಿಯು ನಾಗಾಲ್ಯಾಂಡಿಗೆ
ಸಮೀಪದ ಆ ಗಡಿಭಾಗದಲ್ಲಿ ಈಗಲೂ ಇದೆ. ಉಲ್ಫಾ ಮುಖವಾಡ ಹೊತ್ತ ಅದೆಷ್ಟೋ
ಮಂದಿ ಉಗ್ರವಾದಿಗಳು, ಬಾಂಗ್ಲಾದೇಶಿಯರು, ಮತಾಂಧರು ಎಗ್ಗಿಲ್ಲದೆ ಕೊಲೆ ಲೂಟಿಗಳಲ್ಲಿ
ತೊಡಗಿದ್ದಾರೆ.
ಒಂದು ಸಾರಿ ಘೋಷ್ ಮತ್ತು ಅವನ ಸಹೋದ್ಯೋಗಿಗಳು ಕಾಲೋನಿಯಿಂದ
ರುದ್ರಸಾಗರದತ್ತ ಬರುತ್ತಿರುವಾಗ ಇಕ್ಕಟ್ಟಾದ ತಿರುವಿನಲ್ಲಿ ಉಲ್ಫಾಗಳ ಗುಂಡಿನ
ಧಾಳಿಯಾಯಿತಂತೆ. ಸುಳಿವು ತಿಳಿದ ಪೊಲೀಸರು ರಕ್ಷಣೆಗೆ ಧಾವಿಸುವಷ್ಟರಲ್ಲಿ ಘೋಷ್
ಪಕ್ಕದಲ್ಲಿಯೇ ಇದ್ದ ಮಿತ್ರನೊಬ್ಬ ಗುಂಡೇಟಿನಿಂದ ತೀವ್ರವಾಗಿ ಗಾಯಗೊಂಡನಂತೆ. ಚಾಲಕ
ಅತಿ ವೇಗದಿಂದ ವಾಹನವನ್ನೋಡಿಸಿಕೊಂಡು ಹಜಿರಾದಲ್ಲಿನ ಆಸ್ಪತ್ರೆಗೆ ದಾಖಲು
ಮಾಡಿದನಂತೆ. ಅವನ ಪ್ರಾಣವುಳಿಸಲು ಘೋಷ್ ತನ್ನ ಮೈಯಿಂದ ಎರಡು ಬಾಟಲ್ ರಕ್ತ
ಕೊಟ್ಟಿದ್ದ. ಆದರೂ ಅವನು ಬದುಕಲಿಲ್ಲ.
ಈ ಸಂಗತಿಯನ್ನು ತಿಳಿಸುತ್ತ ಘೋಷ್ ‘ಕರ್ತವ್ಯ ಪಾಲನೆಯಲ್ಲಿ ಪ್ರಾಣವನ್ನೇ
ಬಲಿಕೊಡುವ ಮಹಾನ್ ವ್ಯಕ್ತಿಗಳಿರುವಾಗ, ತತ್ರಾಪಿ ಹೆಬ್ಬೆರಳ ರಕ್ತದಿಂದ ಅಷ್ಟೊಂದು
ಗಾಬರಿಯಾಗುತ್ತೀರಲ್ಲ’ ಎಂದು ಹೇಳಿದ್ದು ವಿಜಯೇಂದ್ರನನಲ್ಲಿ ಗಂಭೀರ ಚಿಂತನೆ ತಂದಿತ್ತು.
ಕಾರ್ಯಬದ್ಧತೆ, ಕರ್ತವ್ಯ ನಿಷ್ಠೆಗಳ ಬಗ್ಗೆ ಉದ್ದುದ್ದ ಉಪದೇಶ ನೀಡುವವರು ಘೋಷ್ನಿಂದ
ಪಾಠ ಕಲಿಯಬೇಕು.
ಡಾರ್ಮಿಟರಿಗೆ ಹೋಗುವ ಮೊದಲು ಮನೆಗೆ ಫೋನ್ ಮಾಡಿದ ಅವನು.
ಪ್ರಿಯಪತ್ನಿಗೆ ಸಂತಸವಾಯಿತು. ವಿಶಾಖಪಟ್ಟಣದಿಂದ ಹಿಂದಿರುಗುವಾಗ ಎರಡು ಕೆ.ಜಿ.
ಗೋಡಂಬಿ, ಮಾವಿನ ತಾಂಡ್ರಾ ಜೊತೆಗೆ ‘ನನ್ನ ಚಿಕ್ಕಜ್ಜಿಗೆ ಹದಿನೆಂಟು ಮೊಳದ ಒಂದು
ಪೂಚಂಪಲ್ಲಿ ಸೀರೆ ತನ್ನಿ’ ಅಂತ ಇಂಡೆಂಟ್ ಹಾಕಿದಳು ಆಕೆ.
ಇವನು ಮಾತಾಡುತ್ತಿರುವಾಗಲೇ ಇನ್ನೊಂದು ಫೋನ್ ಬೂತಿನಲ್ಲಿ ಚಕ್ರಪಾಣಿ
ಅವರಿದ್ದುದು ಕಂಡಿತು. ಅದೆಷ್ಟೋ ಹೊತ್ತು ಮಾತಾಡಿದರು. ಹೆಂಡತಿಯೊಂದಿಗೇ
ಇರಬೇಕೆಂದುಕೊಂಡ ಇವನು. ಬೂತಿನಿಂದ ಹೊರಬಂದಮೇಲೆ ಅವರ ಮುಖ
ಖಿನ್ನಗೊಂಡಿತ್ತು. ಅದನ್ನು ಸಹೋದ್ಯೋಗಿಗೆ ತೋರಗೊಡದೆ ತುಟಿ ಬಿರಿದು ‘ಮೈ ವೈಫ್
ಯು ನೊ, ವೆನ್ ಐ ಲೆಫ್ಟ್ ಫಾರ್ ಏರ್ಪೋರ್ಟ್ ಷಿ ವಾಸ್ ಅವೇ ಇನ್ ಮೈ ಇನ್-
ಲಾ’ಸ್ ಹೌಸ್, ಓಹ್ ಸಿಲ್ಲಿ’ (ನನ್ನ ಹೆಂಡತಿ ತಿಳಿಯಿತಲ್ಲ, ನಾನು ವಿಮಾನ ನಿಲ್ದಾಣಕ್ಕೆ
ಹೊರಟಾಗ, ಅವಳು ನನ್ನ ಮಾವನ ಮನೆಯಲ್ಲಿದ್ದಳು. ಓಹ್, ಕ್ಷುಲ್ಲಕ) ಎಂದು ಹೇಳಿದ್ದರ
ಪೂರ್ಣಾರ್ಥ ಇವನಿಗಾಗಲಿಲ್ಲ. ಆದರೂ ಆಕೆ ಈ ಮಹಾಶಯರನ್ನು ಸ್ವಲ್ಪ ಬೆಂಡತ್ತಿರಬೇಕು
ಎಂದು ಒಳಗೊಳಗೇ ಖುಷಿ ಪಟ್ಟ.
ಮದುವೆಗೆ ಮುಂಚೆ ಆಕೆ ಒಳ್ಳೆಯ ನರ್ತಕಿ ಆಗಿದ್ದರಂತೆ. ಅದನ್ನು ಚಕ್ರಪಾಣಿ
ಹಲವು ಬಾರಿ ಹೇಳಿದ್ದುಂಟು. ಈಗಂತೂ ಆಕೆಯ ಹಾಡಿಗೆ ಗಂಡ
ಕುಣಿಯುವಂತಾಗಿರಬೇಕು ! ವಿಜಯೇಂದ್ರ ಆ ಮಾಜಿ ನರ್ತಕಿಯನ್ನು ಒಮ್ಮೆ ನೋಡಿದ್ದ.
ಜಿಎಂ. ಅವರ ಮಗನ ಮದುವೆಯಲ್ಲೇ ಇರಬೇಕು. ನೃತ್ಯಕ್ಕೆ ಹೇಳಿ ಮಾಡಿಸಿದಂತಹ
ಅಂಗಸೌಷ್ಠವ, ನೀಳವಾದ ಕೇಶರಾಶಿ, ಅಂದವಾದ ಮುಖ, ಗೌರವರ್ಣ, ನೋಟದಿಂದಲೇ
ಎಂಥವರನ್ನೂ ಕುಣಿಸಬಲ್ಲ ರಾಜೀವ ನಯನಗಳು ! ಮೊದಲ ನೋಟಕ್ಕೆ ಬೆಂಗಾಳಿ
ನಟಿಯೊಬ್ಬಳನ್ನು ಹೋಲುವ ಭಾವನೆ. ಚಕ್ರಪಾಣಿ ಅವರು ಎಷ್ಟೊಂದು ಅದೃಷ್ಟಶಾಲಿ
ಎಂದುಕೊಂಡವರಲ್ಲಿ ವಿಜಯೇಂದ್ರನೂ ಒಬ್ಬನಾಗಿದ್ದ.
ಡಾರ್ಮೆಂಟರಿಯಲ್ಲಿರುವಾಗ ಇಬ್ಬರೂ ಒಂದಿಷ್ಟು ಮನ ಬಿಚ್ಚಿ ಮಾತಾಡಿದರು.
ರಾತ್ರಿ ಹತ್ತೂವರೆಯ ಸಮಯ. ಇನ್ನೇನು ಹಾಸಿಗೆಯ ಮೇಲೆ ಅಡ್ಡಾಗಬೇಕೆಂದಿರುವಾಗ
ವೈಬ್ರೇಷನ್ ಬ್ರಾಕೆಟ್ಟುಗಳ ವಿಚಾರವನ್ನು ಮೆಲ್ಲನೆ ಕೇಳಿಯೇ ಬಿಟ್ಟ ಅವನು. ಇಷ್ಟು
ಗಂಟೆಗಳ ಒಡನಾಟದಲ್ಲಿ ಅವನ ಅನುಮಾನದ ಕಟ್ಟೆಯೂ ಒಡೆಯದಿರುತ್ತದೆಯೇ? ‘ಸರ್,
ನೀವೇನೂ ತಿಳಿಯದಿದ್ದರೆ ಆ ವೈಬ್ರೇಷನ್ ಬ್ರಾಕೆಟ್ಟುಗಳನ್ನು ನಿಮ್ಮ ಸೂಟ್ಕೇಸಿನಿಂದ ನನಗೆ
ವರ್ಗಾಯಿಸಲು ಸಾಧ್ಯವೇ?’ ಎಂದು ನಾಟಕೀಯವಾಗಿ ಸಿದ್ಧವಾಗಿದ್ದ ಅವನ ಮಾತುಗಳು
ಹೊರಬರಲು ತಡವರಿಸಿದವು. ಅಂದಿನ ಡಯರಿ ಬರೆಯುತ್ತಿದ್ದ ಅವರಿಗೆ ಅವು ಕೇಳಿಸಿದವೋ
ಇಲ್ಲವೋ, ಇವನತ್ತ ನೋಡಿದರು ಅಷ್ಟೆ. ಪದಗಳನ್ನು ಪುನರಾವರ್ತನೆ ಮಾಡುವ ಧೈರ್ಯ
ತೆಗೆದುಕೊಳ್ಳದೆ- ‘ಎಕ್ಸ್ಕ್ಯೂಸ್ಮಿ, ರಿಗಾರ್ಡಿಂಗ್ ವೈಬ್ರೇಷನ್ ಬ್ರಾಕೆಟ್ಸ್ ’ ಎಂದು
ರಾಗವೆಳೆಯುತ್ತಿರುವಂತೆಯೇ, ಅವರು ಗಂಭೀರವಾಗಿ ‘ಇಟ್ ಈಸ್ ಮೈ ಬಾದರೇಷನ್
ಯು ನೋ, ಯು ಡೋಂಟ್ ವರಿ (ಅದು ನನ್ನ ಕಾಳಜಿ ತಾನೆ, ನೀವು ಚಿಂತಿಸಬೇಕಾಗಿಲ್ಲ)’
ಎಂದು ಥಟ್ಟಂತ ಹೇಳಿಬಿಟ್ಟರು. ಇನ್ನೂ ಮುಂದಕ್ಕೆ ಕೆದಕುವ ಗೋಜಿಗೆ ಅವನು ಹೋಗಲಿಲ್ಲ.
ಎಲ್ಲೋ ಒಂದೆಡೆ ಅವು ಸುರಕ್ಷಿತವಾಗಿದ್ದರಾಯಿತು ಎಂದು ನಿಶ್ಚಿಂತನಾದ. ಹಾಗೆಯೇ
ಆಕಳಿಸುತ್ತ ಹಾಸಿಗೆಯಲ್ಲಿ ಅಡ್ಡಾದ.
ಚಕ್ರಪಾಣಿ ಎದ್ದು ಚಪ್ಪಲಿ ಹಾಕಿಕೊಂಡು ‘ನಾನು ಹಾಗೇ ಒಂದು ಸುತ್ತು ವಾಕಿಂಗ್
ಹೋಗಿ ಬರ್ತೇನೆ. ರಾತ್ರಿಯಲ್ಲಿ ನಾನು ನಿದ್ದೆ ಮಾಡೋದು ಕಮ್ಮಿಯೇ, ನೀವು ಒಳಗೆ
ಬೋಲ್ಟ್ ಹಾಕ್ಕೊಳ್ಳಬೇಡಿ. ನಾನೇ ಹೊರಗೆ ಬೀಗ ಹಾಕ್ಕೊಂಡು ಹೋಗ್ತೀನಿ’ – ಅಂತ
ಕನ್ನಡದಲ್ಲೇ ಹೇಳಿ ಹೊರನಡೆದಾಗ ಅವನಿಗೆ ಬೇಗ ನಿದ್ದೆ ಬಂದು ಬಿಟ್ಟಿತು. ಅವರು ರಾತ್ರಿ
ಎಷ್ಟು ಹೊತ್ತಿಗೆ ಕೋಣೆಗೆ ಹಿಂದಿರುಗಿದರೋ ಅವನ ಪರಿವೆಗೆ ಬರಲಿಲ್ಲ.
ಸೂರ್ಯೋದಯವು ಬೇಗನೆ ಆದ ಅನುಭವ. ಅವನು ಎದ್ದಾಗ ಚಕ್ರಪಾಣಿ
ಅವರು ನಿತ್ಯ ಕರ್ಮಗಳನ್ನೆಲ್ಲ ಮುಗಿಸಿ ಪುಸ್ತಕ ಹಿಡಿದು ಕುಳಿತಿದ್ದರು. ಅದೊಂದು
ಆಕಾಶ ಬುಟ್ಟಿ ಮತ್ತು ಏಣಿ / 102 ಆಕಾಶ ಬುಟ್ಟಿ ಮತ್ತು ಏಣಿ / 103
ಆಧ್ಯಾತ್ಮಿಕ ವಿಷಯದ್ದು ಎಂದು ತಿಳಿದಾಗ ಅವನು ಬೆರಗಾದ. ಮನುಷ್ಯ ಸ್ವಾಭಾವಿಕ
ಸಿಟ್ಟನ್ನು ಇಳಿಸಿಕೊಳ್ಳುವ ಸಾಧನಗಳಲ್ಲಿ ಅಧ್ಯಾತ್ಮವೂ ಒಂದು ಎಂಬದು ಹೊಸ ವಿಚಾರವಾಗಿ
ತೋರಿತು. ಅವನು ಸ್ನಾನಕ್ಕೆ ಹೋಗುವ ಮುಂಚೆ ಸುಮಾರು ಗಾತ್ರದ ರಟ್ಟಿನ ಪೆಟ್ಟಿಗೆಯೊಂದನ್ನು
ಕೈಲಿರಿಸುತ್ತ ‘ತಗೊಳ್ಳಿ ಅಪ್ಪ, ಸದ್ಯ ಮೈ ಬರ್ಡನ್ ಈಸ್ ರೆಡ್ಯೂಸ್ಡ್ (ನನ್ನ ಹೊರೆಯಿಳಿಯಿತು)’
ಎಂದಾಗ ಅದು ನಿನ್ನೆ ಸಂಜೆಯಿಂದಲೂ ಜಪಿಸಲ್ಪಡುತ್ತಿದ್ದ ಬ್ರಾಕೆಟ್ಟುಗಳ ಪೆಟ್ಟಿಗೆ ಎಂಬುದರಲ್ಲಿ
ಅನುಮಾನ ಉಳಿಯಲಿಲ್ಲ. ಅದನ್ನು ತ್ವರಿತವಾಗಿ ಕಿಟ್ ಬ್ಯಾಗಿನಲ್ಲಿರಿಸಿಕೊಂಡ.
ಮುಂದೆ ‘ಇದರಿಂದಾಗಿ – ನಿನ್ನೆ ಇಡೀ ರಾತ್ರಿ ನನಗೆ ನಿದ್ರೆಯಿಲ್ಲ’ ಎಂದು
ಹೇಳಿದ್ದು ಅವನಿಗೆ ಅರ್ಥವಾಗದೆ ಗೊಂದಲಗೊಂಡ. ಅವರಾದರೋ, ನಗುತ್ತ ‘ಮೊದಲು
ಪ್ರಯಾಣಕ್ಕೆ ಸಿದ್ಧವಾಗಿ ಬನ್ನಿ. ಅದರ ವಿಚಾರವನ್ನು ನಿಧಾನವಾಗಿ ಹೇಳುತ್ತೇನೆ’ ಎಂದು
ಆಗ್ರಹ ಪಡಿಸಿದರು.
ಆರು ಗಂಟೆಗೆ ಕೋಣಿಗೆ ಬೀಗ ಹಾಕಿಕೊಂಡು ಹೊರನಡೆದಾಗ, ರೆಸ್ಟುರಾದಲ್ಲಿ
ಬಿಸಿಕಾಫಿ ಹೀರುವಾಗ, ಕೌಂಟರ್ ಮುಂದಿನ ಸಾಲಿನಲ್ಲಿ ನಿಂತಿರುವಾಗ – ಎಲ್ಲೂ ‘ರಾತ್ರಿ
ಜಾಗರಣೆ’ಯ ವಿಷಯವನ್ನು ಅವರು ಬಿಚ್ಚಲಿಲ್ಲ. ಡಿಪಾರ್ಚರ್ ಲೌಂಜಿನಲ್ಲಾದರೂ
ಹೇಳಿಯಾರೇ ಎಂದುಕೊಂಡಿದ್ದರೆ ಅದೂ ಹುಸಿಯಾಯಿತು.
ವಿಮಾನದಲ್ಲಿ ಕುಳಿತು, ಬೆಳಗಿನ ಉಪಹಾರ ಮುಗಿಸಿದನಂತರ ವಿಷಯಕ್ಕೆ
ವಿಜಯೇಂದ್ರನೇ ಚಾಲೂ ನೀಡಿದ. ಅದೊಂದು ಸಾಹಸ ಕಥೆಯೆಂಬಂತೆ ಹಿಡಿದಿಟ್ಟುಕೊಂಡಿದ್ದ
ಅವರಿಗೂ ಸ್ಫೂರ್ತಿ ಬಂತು. ‘ರಾತ್ರಿ ಹತ್ತೂವರೆಯಿಂದ ಮುಂಜಾನೆ ಎರಡೂವರೆ
ಗಂಟೆಯವರೆಗೆ ವಿಮಾನ ನಿಲ್ದಾಣದ ಆಯಕಟ್ಟಿನಲ್ಲಿ ನಿಶಾಚರ ಪಿಶಾಚಿಯಂತೆ ಅಲೆದೆ’
ಅಂತ ಆರಂಭಗೊಂಡಿದ್ದು ಕುತೂಹಲ ಹುಟ್ಟಿಸುತ್ತ ಮುನ್ನಡೆಯಿತು.
ಚಕ್ರಪಾಣಿ ಅವರು ನಿನ್ನೆ ರಾತ್ರಿ ಅಷ್ಟು ಹೊತ್ತು ಫೋನಿನಲ್ಲಿ ಮಾತಾಡಿದಾಗ
ಆಕೆಯಿಂದ ಸ್ವಲ್ಪ ಬೆಂಡೆತ್ತಿಸಿಕೊಂಡಿದ್ದು ನಿಜವೆಂದು ಒಪ್ಪಿಕೊಂಡೇ ಕಥೆಯನ್ನು
ಹೇಳತೊಡಗಿದರು.
‘ನೋಡಿ ವಿಜಿ, ನಿನ್ನೆ ಮಧ್ಯಾಹ್ನ ಮೂರು ಗಂಟೆಗೆ ನೀವು ಮನೆಗೆ ಹೊರಟು
ಬಿಟ್ರಲ್ಲಾ, ಅದಾದ ಒಂದು ಗಂಟೆಯನಂತರ ನಾನು ಮೆಷಿನ್ ಷಾಪಿಗೆ ಹೋದೆ. ಆಗ
ಇನ್ನೂ ಎರಡು ಬ್ರಾಕೆಟ್ಟುಗಳಿಗೆ ಬೋಲ್ಟ್ ಹೋಲ್ಸ್ ಮಾಡುವುದಿತ್ತು. ಗುರುಸ್ವಾಮಿಯಂತೂ
ಮನೆಗೆ ಹೊರಟು ಹೋಗಿದ್ದರು. ಎರಡನೇ ಷಿಫ್ಟ್ನಲ್ಲಿದ್ದ ಮೇನೇಜರ್ ಮಂಜುನಾಥ್ಗೆ
ಇರುವ ಅರ್ಜೆನ್ಸಿ ತಿಳಿಸಿದೆ. ಆತ ಕೂಡಲೆ ಬಾಕಿಯಿದ್ದ ಕೆಲಸ ಮುಗಿಸಿ ನೀವು ಗೇಟ್
ಪಾಸ್ನಲ್ಲಿ ಬರೆದಿದ್ದ ಪಾರ್ಟ್ ನಂಬರ್ಗಳನ್ನು ಬ್ರಾಕೆಟ್ಗಳ ಮೇಲೆ ಕೊರೆಸಿದೆ. ಅವುಗಳನ್ನು
ಗೇಟಿನಲ್ಲಿ ಕ್ಲಿಯರ್ ಮಾಡಿಸಿಕೊಂಡಾಗ ಸರಿಯಾಗಿ ಐದು ಗಂಟೆ. ಅವುಗಳ ಜೊತೆಗೆ
ಎರಡು ವರ್ಕ್ ಫೈಲುಗಳನ್ನು ತಗೊಂಡು ಡಿಪಾರ್ಟ್ಮೆಂಟ್ ಜೀಪಿನಲ್ಲೇ ಮನೆಗೆ ಹೋದೆ.
ಸದ್ಯ, ನನ್ನ ಹೆಂಡತಿ ಸೂಟ್ಕೇಸು, ಕಿಟ್ಬ್ಯಾಗುಗಳನ್ನು ರೆಡಿಯಾಗಿ ಇಟ್ಟಿದ್ದಳು. ಆಕೆಯ
ತಂದೆಯನ್ನು ನರ್ಸಿಂಗ್ ಹೋಮ್ನಿಂದ ವಾಪಸ್ ಕರ್ಕೊಂಡು ಬರುವುದಿತ್ತು. ಕಾರನ್ನು
ತಗೊಂಡು ಹೋಗಿದ್ಳು. ಆಕೆಗೆ ಕಾದರೆ ಫ್ಲೈಟ್ಗೆ ತಡವಾಗುತ್ತದೆಂದು ಮೊಬೈಲ್ನಿಂದಲೇ
ಟಾಟಾ ಮಾಡಿದೆ.
‘ಇಲಾಖೆಯ ಜೀಪಿನಲ್ಲೇ ಲಗ್ಗೇಜು ಹಾಕಿಕೊಂಡು ಏರ್ಪೋರ್ಟಿಗೆ ಬಂದೆ.
ನಿಮಗೇ ಗೊತ್ತಲ್ಲ ನಾನಲ್ಲಿಗೆ ಬಂದಾಗ ಎಷ್ಟು ಟೈಮ್ ಆಗಿತ್ತೆಂದು. ನನ್ನ ಅದೃಷ್ಟಕ್ಕೆ ಫ್ಲೈಟ್
ಕೂಡಾ ಇಪ್ಪತ್ತು ನಿಮಿಷ ಲೇಟಾಯ್ತು ಬಿಡಿ. ಈ ಗಡಿಬಿಡಿಯಲ್ಲಿ ಒಂದು ಅಚಾತುರ್ಯ
ಆಗಿಬಿಟ್ಟಿತು. ಜೀಪಿನ ಸೀಟಿನಡಿಯಲ್ಲಿರಿಸಿದ್ದ ರಟ್ಟಿನ ಪೆಟ್ಟಿಗೆಯನ್ನು ಎತ್ತಿಟ್ಟುಕೊಳ್ಳೋದು
ಮರೆತೇ ಹೋಯಿತು. ಪಾಪ, ಡ್ರೈವರ್ ವಾಪಸ್ ಹೋಗುವಾಗ ನೆನಪು ಮಾಡಿಕೊಂಡು,
ನನ್ನ ಮನೆಗೆ ಹೋಗಿ ನನ್ನ ಮಗನಿಗೆ ತಲಪಿಸಿದ. ರಾತ್ರಿ ಒಂಬತ್ತಕ್ಕೆ ನನ್ನಾಕೆ ಮನೆಗೆ
ಬಂದು ನೋಡುತ್ತಾಳೆ. ವಿಶಾಖ ಪಟ್ಟಣಕ್ಕೆ ಹೋಗಬೇಕಾಗಿದ್ದ ಪೆಟ್ಟಿಗೆ ವೆರಾಂಡದಲ್ಲಿ
ಕೂತಿದೆ ! ನಿಮ್ಮ ಮನೆಯಾಕೆಯಾಗಿದ್ದರೆ ಏನು ಮಾಡುತ್ತಿದ್ದಿರಬಹುದು?’
ವಿಜಯೇಂದ್ರ ಉತ್ತರಿಸಲಿಲ್ಲ. ಆಗ ಚಕ್ರಪಾಣಿ ನಗುತ್ತಾ ಮುಂದುವರಿಸಿದರು.
‘ನನ್ನಾಕೆಗೆ ತತ್ಕ್ಷಣ ಒಂದು ಉಪಾಯ ಹೊಳೆಯಿತು. ನಮ್ಮ ಮನೆಯ
ಹತ್ತಿರವೇ ಇರುವ ಫ್ಲೈಟ್ ಕಮಾಂಡರ್ ವಿ.ಕೆ. ಮೂರ್ತಿ ಅವರಿಗೆ ಫೋನ್ ಮಾಡಿದಳು.
ಅವರು ಏರ್ಪೋರ್ಟಿನಲ್ಲೇ ಇರುವ ಸಂಗತಿ ತಿಳಿದು, ಆ ಪೆಟ್ಟಿಗೆಯನ್ನು ತಗೊಂಡು
ನೇರವಾಗಿ ಏರ್ಪೋರ್ಟಿಗೆ ಡ್ರೈವ್ ಮಾಡಿಕೊಂಡು ಬಂದಳು. ಜೊತೇಲಿ ನನ್ನ ಮಗನೂ
ಇದ್ದ. ಮೂರ್ತಿ ಅವರನ್ನು ಕಂಡು ಪೆಟ್ಟಿಗೆಯನ್ನು ರಾತ್ರಿ ಚೆನ್ನೈ ಏರ್ಪೋರ್ಟಿನಲ್ಲಿ
ಉಳಿಯುವ ಚಕ್ರಪಾಣಿಗೆ ಹೇಗಾದರೂ ಮಾಡಿ ತಲಪಿಸಲು ಕೇಳಿಕೊಂಡಳು. ಆದರೆ
ಚೆನ್ನೈಗೆ ಮಾರನೆ ಬೆಳಗ್ಗೇನೇ ಪ್ಯಾಸೆಂಜರ್ ಫ್ಲೈಟ್ ಇರುವುದು. ಮೂರ್ತಿ ಅವರು ರಾತ್ರಿ
ಹತ್ತು ಗಂಟೆಗೆ ಒಂದು ಕಾರ್ಗೊ ಫ್ಲೈಟ್ ಇದೆ. ಅದರಲ್ಲಿ ಕಳಿಸಿಕೊಡ್ತೀನಿ- ಅಂತ ಹೇಳಿದ
ಮೇಲೆ ಅವಳು ನನಗೆ ಫೋನ್ ಮಾಡಿ ತಿಳಿಸಿದ್ದು.
‘ನಾನಂತೂ ನಿನ್ನೆ ರಾತ್ರ್ರಿ ಪಟ್ಟ ಪಾಡು ನಿಮಗೆ ಹೇಗೆ ತಿಳಿಯಬೇಕು? ಕಾರ್ಗೊ
ಫ್ಲೈಟ್ನಲ್ಲಿ ಹೋದ ಸಾವಿರಾರು ಐಟಂಗಳೊಂದಿಗೆ ಈ ಪೆಟ್ಟಿಗೆಯೂ ಏರ್ಪೋರ್ಟಿಗೆ
ಹೆಚ್ಚು ಕಡಮೆ ಎರಡು ಕಿಲೋಮೀಟರ್ ದೂರದಲ್ಲಿರುವ ಗೋಡೋನ್ನಲ್ಲಿ ಸೇರಿಕೊಂಡಿದ್ದು,
ಆ ಜಾಗವನ್ನು ಹುಡುಕಿದ್ದೇ ಒಂದು ಪರ್ವವಾದರೆ, ಅಲ್ಲಿನ ಸೆಕ್ಯುರಿಟಿಯವರ ಸಮಕ್ಷಮದಲ್ಲಿ
ನಮ್ಮ ಐಟಮ್ಮನ್ನು ಹುಡುಕಿ ತೆಗೆದಿದ್ದು ಇನ್ನೊಂದು ಪರ್ವ. ಎಲ್ಲ ಕಡೆ ಅಲೆಯುತ್ತಿರುವಾಗ
ನಾನೊಬ್ಬ ಪಿಶಾಚಿಯೋ, ಪ್ರೇತವೋ ಅನಿಸುತ್ತಿತ್ತು. ಹನುಮಂತ ಸಂಜೀವಿನಿ ಪರ್ವತವನ್ನು
ಎತ್ತಿಕೊಂಡು ಬಂದ ಅನುಭವ ನನ್ನದಾಗಿತ್ತು. ರೂಮಿಗೆ ಬಂದಾಗ ಎರಡೂವರೆ ಗಂಟೆ.
ಗೊರಕೆಯಲ್ಲಿದ್ದ ನಿಮ್ಮನ್ನು ಎಬ್ಬಿಸುವ ಮನಸ್ಸಾಗಲಿಲ್ಲ. ನಮ್ಮಿಬ್ಬರಲ್ಲಿ ಒಬ್ಬರಾದರೂ ಒಳ್ಳೆಯ
ನಿದ್ರೆ ಮಾಡಿದಂತೆ ಆಯ್ತಲ್ಲಾ ಎಂಬ ಸಮಾಧಾನ ನನಗೆ ’ ಎಂದು ಮುಗುಳ್ನಕ್ಕರು.
ಆ ನಗುವಿನಲ್ಲಿ ಕೃತಕತೆಯಿರಲಿಲ್ಲ, ಪರಿಹಾಸವಿರಲಿಲ್ಲ, ವ್ಯಂಗ್ಯವಿರಲಿಲ್ಲ,
ಆಕಾಶ ಬುಟ್ಟಿ ಮತ್ತು ಏಣಿ / 104 ಆಕಾಶ ಬುಟ್ಟಿ ಮತ್ತು ಏಣಿ / 105
ಅವನದಲ್ಲದ್ದು
ಬಾಗಿಲು ಮುಖದಲ್ಲಿ ಜೋಡಿ ನವಿಲಿನ ಕೆತ್ತನೆಯಲ್ಲಿ ಮುಳುಗಿದ್ದ ಭೀಮೋಜಿ
ಹತ್ತಿರವೇ ಬಂದು ನಿಂತ ಮೋಟಾರು ಬೈಕಿನ ಸದ್ದು ಕೇಳಿ ತಲೆಯೆತ್ತಿದ. ಬಂದವನು
ಬೂದು ಬಣ್ಣದ ಸಫಾರಿ ಸೂಟಿನ ಕರಿಯ ಆಸಾಮಿ. ಬೈಕನ್ನು ಹೊಂಗೆಯ ಮರದಡಿ
ನಿಲ್ಲಿಸಿ, ಬುಷ್ ಷರಟಿನ ಕೆಳ ಅಂಚನ್ನೊಮ್ಮೆ ಧಿಮಾಕಿನಿಂದ ಕೊಡವಿ, ಕಣ್ಣಿಗಿದ್ದ ತಂಪು
ಕನ್ನಡಕವನ್ನು ತೆಗೆದು ಜೀಬಿನಲ್ಲಿರಿಸಿಕೊಂಡ. ಪ್ಯಾಂಟಿನ ಹಿಂಬದಿ ಜೀಬಿನಿಂದ
ಬಾಚಣಿಗೆಯನ್ನು ತೆಗೆದು ಕೆದರಿದ್ದ ತಲೆಗೂದಲನ್ನು ಒಪ್ಪಮಾಡಿಕೊಂಡ. ಆಗಲಷ್ಟೆ ಅವನನ್ನು
ಕತ್ತರಿಗುಪ್ಪೆಯ ವಠಾರದ ದೋಸ್ತ್ ಕಾಂತರಾಜನೆಂದು ಗುರ್ತಿಸಿ ‘ಎಲ ನನ್ಮಗನೇ’ ಅಂತ
ಮನಸ್ಸಿನಲ್ಲಿ ಅಂದುಕೊಂಡಿದ್ದು, ‘ಓಹೊಹೋ ಬಾರಪ್ಪಾ’ ಅಂತ ಬರಮಾಡಿಕೊಂಡಿದ್ದು.
ಕಾಂತರಾಜ ಸೊಂಟದ ಮೇಲೆ ಕೈಯಿಟ್ಟುಕೊಂಡು ‘ಅಂತೂ ಬಡಗಿ
ಭೀಮೋಜಿಯನ್ನು ಪತ್ತೆ ಮಾಡ್ಬೇಕಾದ್ರೆ, ಆ ಟೀವಿ ಪ್ರೋಗ್ರಾಂ ನೋಡ್ಬೇಕಾಯ್ತು’ ಎಂಬ
ಆಕ್ಷೇಪಣೆಗೆ ಅವನು ತೆಳುವಾಗಿ ನಕ್ಕು, ‘ಎಲ್ಲ ನಮ್ಮ ಸಾವ್ಕಾರದ್ದೇ ಕುಮ್ಮಕ್ಕು, ಏರ್ಪಾಟು.
ಬೇಡ ಬೇಡಾಂದ್ರೂ ಸ್ಟೇಷನ್ನಿಗೆ ಕರ್ಕೊಂಡು ಹೋದ್ರು ನೋಡು’ ಅಂದ.
ಹೌದು, ಎರಡು ವಾರಗಳ ಹಿಂದೆ ಒಂದು ಖಾಸಗಿ ಟೀವಿ ಛಾನಲ್ಲಿನವರು ‘ಶ್ರಮ
ಜೀವಿಗಳು’ ಮಾಲಿಕೆಗಾಗಿ ಭೀಮೋಜಿಯ ಸಂದರ್ಶನವನ್ನು ಬಿತ್ತರಿಸಿದ್ದರು. ಅದನ್ನು
ಕಾಂತರಾಜ ನೋಡಿದ್ದರಿಂದಲೇ ‘ಚಂದ್ರಾ ಬಿಲ್ಡರ್ಸ್ ಅಂಡ್ ಡೆವಲಪರ್ಸ್’ ಎಂಬ ದೊಡ್ಡ
ನಿರ್ಮಾಣ ಸಂಸ್ಥೆಯಲ್ಲಿ ಖಾಯಂ ಬಡಗಿಯಾಗಿರುವ ಹಳೆಯ ಮಿತ್ರನನ್ನು ಪತ್ತೆಮಾಡಿದ್ದು,
ಪ್ರಾಥಮಿಕ ನಾಲ್ಕನೇ ಇಯತ್ತೆಯಿಂದ ಮುಂದೆ ಹೋಗದಿದ್ದ ಈ ‘ಶ್ರಮಜೀವಿ’ ಟೀವಿ
ಸಂದರ್ಶಕನ ಹಲವಾರು ಪ್ರಶ್ನೆಗಳಿಗೆ ಚುರುಕಾಗಿಯೇ ಉತ್ತರಿಸಿದ್ದ. ಆ ಪ್ರಶ್ನೋತ್ತರಗಳಲ್ಲಿ
ಮೂರು ಮಾದರಿಗಳನ್ನಾದರೂ ಇಲ್ಲಿ ತೆರೆದಿಟ್ಟರೆ ಪ್ರಿಯ ಓದುಗರಿಗೂ ಇಷ್ಟವಾದಾವು.
‘ಭೀಮೋಜಿ, ನೀವು ಶಾಲೆಯಲ್ಲಿ ಹೆಚ್ಚು ವಿದ್ಯೆ ಕಲಿತವರಲ್ಲ. ಅದೊಂದು
ತುಂಬಲಾರದ ನಷ್ಟ ಅಂತ ನಿಮಗೀಗ ಅನ್ನಿಸುತ್ತಿದೆಯಲ್ಲವೆ?’
ಅಸಮಾಧಾನವೂ ಇರಲಿಲ್ಲ. ಬದಲಾಗಿ, ತನ್ನಾಕೆ ವೀರ ವನಿತೆ, ತಾನು ವೀರವರ ಎಂಬ
ಹೆಮ್ಮೆಯಿತ್ತು.
‘ಪ್ರತಿ ಶೀಘ್ರಕೋಪಿಯ ಹಿಂದೆ ಪ್ರಾಣ ಹಿಂಡುವ ಹೆಂಡತಿಯಿರುತ್ತಾಳೆ’ ಎಂಬ
ತನ್ನ ಹಿಂದಿನ ನಿಲುವನ್ನು ಈ ಕೂಡಲೇ ಬದಲಿಸಬೇಕು ಎಂದುಕೊಂಡ ಅವನು. ಚಕ್ರಪಾಣಿ
ಅವರು ಬದ್ಧತೆ, ಸ್ವಜವಾಬ್ದಾರಿಗಳನ್ನು ಕುರಿತಾಗಿ ಬಹುಶಃ ಯಾವೊತ್ತೂ ತಮ್ಮ ಹೆಂಡತಿಗೆ
ಲೆಕ್ಚರ್ ಕೊಟ್ಟಿರಲಾರರು.
‘ವಿಶಾಖಪಟ್ಟಣದ ಫ್ಲೈಟ್ ರೆಡಿಯಾಗಿದೆ. ಲಗ್ಗೇಜನ್ನು ಎತ್ತಿಕೊಳ್ಳಿ ಮತ್ತೆ’ ಎಂದು
ಚಕ್ರಪಾಣಿ ಅವರು ಎಚ್ಚರಿಸಿದ ಮೇಲೆಯಷ್ಟ್ಟೆ ಅವನು ಯೋಚನಾಲಹರಿಯಿಂದ ಹೊರಬಂದಿದ್ದು.
ಆಕಾಶ ಬುಟ್ಟಿ ಮತ್ತು ಏಣಿ / 106 ಆಕಾಶ ಬುಟ್ಟಿ ಮತ್ತು ಏಣಿ / 107
‘ಹಂಗೇನಿಲ್ಲ ಸ್ವಾಮಿ, ಶಾಲೆಯಲ್ಲಿ ಹೆಚ್ಚು ಓದು, ಬರಹ ಕಲಿಯಲಿಲ್ಲ, ನಿಜ.
ಅಂದ ಮಾತ್ರಕ್ಕೆ ವಿದ್ಯೆ ಕಲಿಯಲಿಲ್ಲ ಅಂಬೋದು ಅಷ್ಟು ಸರಿಯಲ್ಲ. ಯಾವುದು ನಮಗೆ
ಹೊಟ್ಟೆ-ಬಟ್ಟೆಯ ಮಾರ್ಗ ತೋರಿಸುತ್ತದೋ ಅದೇ ನಿಜವಾದ ವಿದ್ಯೆ. ನನ್ನ ಕೆಲಸಕ್ಕೆ ಎಷ್ಟು
ಓದು-ಬರಹ-ಲೆಕ್ಕ ಬೇಕೋ, ಅಷ್ಟನ್ನು ನಾನು ಕಲ್ತಿದ್ದೀನಿ’.
‘ನಿಮ್ಮ ಯಜಮಾನ್ರು, ಅಂದ್ರೆ- ಕಂಟ್ರಾಕ್ಟರು ಹೇಳೋ ಪ್ರಕಾರ ನೀವೊಬ್ಬ
ಉತ್ತಮವಾದ ಮರಗೆಲಸಗಾರ. ಒಂದು ರೀತೀಲಿ ‘ಮರಶಿಲ್ಪಿ’ ಅಂದರೂ ಸರಿ ಅಂತಾರೆ
ಅವರು. ಆದರೂ, ನಿಮ್ಮ ಶ್ರಮಕ್ಕೆ ತಕ್ಕ ಪ್ರತಿಫಲ ಸಿಗ್ತಾಯಿಲ್ಲ ಅಂತ ನೀವು ಯಾವೊತ್ತಾದರೂ
ಕೊರಗಿದ್ದುಂಟಾ?’
‘ಕೆಲವು ಸಾರಿ ಅನಿಸಿದ್ದುಂಟು, ಆದರೆ ಕೊರಗಿದ್ದಿಲ್ಲ. ನೋಡಿ ಸ್ವಾಮಿ, ಒಬ್ಬ
ಮನುಷ್ಯನ್ನ ಹಣದ ಕೊಪ್ಪರಿಗೆಯ ಮೇಲೆ ಕೂಡಿಸಿ, ಇದೆಲ್ಲಾ ನಿನ್ನದೇ-ಅಂದ್ರೂನೂ
ಅವನಿಗೆ ತೃಪ್ತಿ ಆಗಲ್ಲ. ಮನುಷ್ಯನ ಸಂಪಾದನೆ ಜಾಸ್ತಿ ಆದಂಗೆಲ್ಲಾ ಖರ್ಚುಗಳೂ
ಹೆಚ್ಕೋತಾ ಹೋಗ್ತವೆ. ಜೊತೆಗೆ ದುರಾಸೆ-ದುಶ್ಚಟಗಳೂ ಅಂಟಿಕೊಳ್ಬೋದು. ಇದರಿಂದ
ಆರೋಗ್ಯ, ನೆಮ್ಮದಿ ಎರಡೂ ಕೆಡ್ತವೆ.’
‘ಕಡೆಯ ಪ್ರಶ್ನೆ. ಸಾಮಾನ್ಯವಾಗಿ ವಿದ್ಯೆ-ಸಂಪತ್ತು-ಶಕ್ತಿ ಈ ಮೂರೂ ಒಂದು
ಕಡೆ ಸೇರೋದಿಲ್ಲ ಅಂತಾರೆ. ನಿಮ್ಮ ಪ್ರಕಾರ, ಅದು ಸರೀನಾ?’
‘ಬೇರೆಯವರಿಗೆ ಹಂಗನ್ನಿಸಬಹುದು. ಆದ್ರೆ, ನನ್ನ ಕೆಲಸಗಳಲ್ಲಿ ಆ ಮೂರನ್ನೂ
ಕಾಣುತ್ತಾ ಬಂದಿದ್ದೀನಿ. ನಾಲ್ಕು ಜನ ಮೆಚ್ಚುವಂಥಾ ಕಲೆಗಾರಿಕೆಯ ಕೆಲಸ ಇದೆಯಲ್ಲಾ –
ಅದನ್ನೇ ವಿದ್ಯೆ ಅಂತ ಗುರ್ತಿಸೋದಾದ್ರೆ, ನಮ್ಮ ಕಣ್ಣಿಗೆ ಯಾವುದು ಸಂತೋಷ ಕೊಡ್ತದೋ
ಅದೇ ನಿಜವಾದ ಸಂಪತ್ತು. ಇನ್ನು ಶಕ್ತಿ -ಮೈಬಲ, ಮನೋಬಲ – ಇವೆರಡೂ ಇಲ್ಲದೆ
ಹೋಗಿದ್ರೆ ಇಷ್ಟು ವರ್ಷಗಳಿಂದ ಒಂದೇ ಕಡೆ ದುಡಿಯೋದು ಸಾಧ್ಯವಿರುತ್ತಾ ಇರ್ಲಿಲ್ಲ.’
ಸಂದರ್ಶಕ ಉತ್ತರಗಳಿಗೆ ಬೆರಗಾದನೆಂದು ಭೀಮೋಜಿ ಹೆಗಲು ತಟ್ಟಿಕೊಂಡ.
ಮಿತ್ರನಾದರೋ ‘ನೀನು ಹೇಳಿದ್ದೆಲ್ಲ ನಿನ್ನ ಸಾಹುಕಾರನಿಗೆ ಇಷ್ಟವಾಗಿರಬಹುದು. ಏಕೆಂದರೆ
ಅವನು ಕುರುಬ, ನೀನು ಕುರಿ’ ಎಂದು ಹಗುರವಾಗಿ ನುಡಿದಾಗ ಭೀಮೋಜಿಯ ಮುಖ
ಚಿಕ್ಕದಾಯಿತು.
ಕಾಂತರಾಜ ಗಡಿಯಾರ ನೋಡಿಕೊಂಡು ‘ನೀನು ಬದುಕಿನಲ್ಲಿ ಕಲಿಯಬೇಕಾದ್ದು
ಬಹಳ ಇದೆ. ಈ ಸದ್ಯಕ್ಕೆ ನಿನಗೂ ಹೊಟ್ಟೆ ಹಸಿಯುತ್ತ ಇರ್ಬಹುದು. ಯಾವುದಾರ ಮಿಲಿಟ್ರಿ
ಹೋಟೆಲ್ಗೆ ನಡಿ. ಕೋಳಿ ಬಿರ್ಯಾನಿ ಕೊಡಸ್ತೀನಿ’ ಎಂದು ಹೆಗಲ ಮೇಲೆ ಕೈಯಿಟ್ಟ.
ಭೀಮೋಜಿಗೂ ಊಟದ ಸಮಯವೆನಿಸಿ ಉಳಿ, ಬಾಚಿ, ಸುತ್ತಿಗೆ, ಬೈರಿಗೆಗಳನ್ನೆಲ್ಲ ಎತ್ತಿ
ಷೆಡ್ಡಿನೊಳಗಿರಿಸಿದ. ಒಳಗೆ ಏನೋ ಕೆಲಸ ಮಾಡುತ್ತಿದ್ದ ಹುಡುಗನಿಗೆ ‘ತಮ್ಮಾ ಷೆಡ್ಡಿನ ಬೀಗ
ಹಾಕಿಕೊಂಡು ನೀನೂ ಊಟಕ್ಕೆ ಹೋಗಿಬಾ’ ಅಂತ ಹೇಳಿದ. ತನ್ನ ಮೋಪೆಡ್ಗೆ ಬೀಗ
ಹಾಕಿ ಕಾಂತರಾಜನ ಬೈಕಿಗೆ ಹಿಂಬದಿ ಸವಾರನಾದ. ಸವಾರಿ ‘ಹೋಟೆಲ್ ಅಮರಾವತಿ’
ಕಡೆ ಸಾಗಿತು.
ಊಟದ ನಡುವೆ ಆಗಾಗ ಕತ್ತರಿಗುಪ್ಪೆ ವಠಾರದ ನೆನಪುಗಳು ಹರಿದಾಡಿದವು.
ಅಲ್ಲಿಂದ ಮುಂದೆ ಕಾಂತರಾಜನಿಗೆ ಹೇಳಲು ಸಾಕಷ್ಟಿತ್ತು. ಹೆಂಡತಿಯನ್ನು ತವರಿನಲ್ಲಿ
ಬಿಟ್ಟು, ಒಬ್ಬ ನಾಯರ್ ಜೊತೆಗೂಡಿ ದುಬಾಯಿಗೆ ಹೋಗಿದ್ದು, ಅಲ್ಲಿ ಮೂರು ವರ್ಷವಿದ್ದು
ಚೆನ್ನಾಗಿ ಸಂಪಾದಿಸಿದ್ದು, ವಾಪಸ್ಸಾದ ಮೇಲೆ ಬಾಣಸವಾಡಿಯಲ್ಲಿ ಎರಡು ನಿವೇಶನ
ಕೊಂಡು ಒಂದರಲ್ಲಿ ಮನೆಕಟ್ಟಿದ್ದು, ಕಟ್ಟಡ ಗುತ್ತಿಗೆ ಹಿಡಿದು ಒಳ್ಳೆಯ ಹಣ ಮಾಡುತ್ತಿರುವುದು,
ಮಗನನ್ನು ಡಿಪ್ಲೋಮಾಗೆ ಸೇರಿಸಿರುವುದು- ಎಲ್ಲವನ್ನು ಎತ್ತರದ ದನಿಯಿಂದಲೇ ಹೇಳಿಕೊಂಡ.
ಅನಂತರ ಕಪ್ಪೆಯು ತಾನಿರುವ ಬಾವಿಯನ್ನೇ ಪ್ರಪಂಚವೆಂದು ತಿಳಿಯಬಾರದು-ಹೊರಗೆ
ಬರಬೇಕು- ದೇಶ ಸುತ್ತಬೇಕು ಎಂದು ಉಪದೇಶ ಮಾಡಿದ.
ಭೀಮೋಜಿಯಾದರೊ, ಬಾಡಿಗೆ ಗೂಡು- ಮೋಪೆಡ್ಡಿನಿಂದ ಮುಂದೆ ಹೋಗಲಾಗಿಲ್ಲ.
ತುಂಡು ಕೆಲಸಗಳನ್ನು ಹುಡುಕಿಕೊಂಡು ಅಲೆಯುತ್ತಿದ್ದ ತನಗೆ ತಿಂಗಳ ಪಗಾರ ಪಡೆದು
ಆರಕ್ಕೇರದ, ಮೂರಕ್ಕಿಳಿಯದ ಬದುಕು ಕಂಡಿರುವುದಷ್ಟೆ ಹೆಚ್ಚುಗಾರಿಕೆ. ಆ ಸಣ್ಣ ಪಟ್ಟಿಗೆ
ಮಗ ಪಿಯೂಸಿ ಓದುತ್ತಿರುವುದನ್ನು ಸೇರಿಸಿ ಸಮಾಧಾನ ಪಟ್ಟುಕೊಂಡ. ಮಿತ್ರನಾದರೋ
ಅದರಲ್ಲಿ ಅಂತಹ ಘನಂದಾರಿಕೆಯನ್ನೇನೂ ಕಾಣದೆ ‘ನೀನು ಹದಿನೈದು ವರ್ಷದಿಂದ
ಅಲ್ಲಿದ್ದೀಯ, ಎಷ್ಟೋ ಮನೆಗಳಿಗೆ ಬಾಗಿಲು-ಕಿಟಕಿ-ಕಪಾಟು ಮಾಡಿಕೊಟ್ಟಿದ್ದೀಯ. ಆದರೆ
ಸ್ವಂತದ್ದೂ ಅಂತ ಮನೆಯಾಗಲೀ, ಸೈಟಾಗಲೀ ಮಾಡ್ಕೊಂಡಿದ್ದೀಯಾ? ಚೆನ್ನಾಗಿ ತಿಳ್ಕೋ,
ನಿನ್ನ ಮೈಯಲ್ಲಿ ಶಕ್ತಿ ಇರೋತನಕ ಚೆನ್ನಾಗಿ ಸಂಪಾದಿಸದಿದ್ರೆ ಆಮೇಲೆ ನಿನ್ನನ್ನ ಯಾರೂ
ಕೇಳೋವ್ರಿರಲ್ಲ’ ಎಂದು ಕೊರೆದ.
ಹಾಗೆಯೇ ಭೀಮೋಜಿಯನ್ನು ಷೆಡ್ಡಿನವರೆಗೂ ಬಿಟ್ಟು, ಹೊರಡುವಾಗ ತನ್ನ
ವಿಳಾಸ, ಮೊಬೈಲು ಸಂಖ್ಯೆ – ಇರುವ ಗುರ್ತಿನ ಚೀಟಿಯನ್ನು ಕೈಲಿಟ್ಟು, ‘ಯಾವಾಗಲಾದ್ರೂ
ಪುರುಸೊತ್ತು ಮಾಡ್ಕೊಂಡು ಮನೆ ಕಡೆ ಬಾಣ್ಣಾ’ ಅಂದ.
ಮಿತ್ರ ಅತ್ತ ಹೋದ ಮೇಲೆ ಮೈಯೇಕೋ ಜಡವೆನಿಸಿತು. ಷೆಡ್ಡಿನಿಂದ ಹತ್ಯಾರುಗಳನ್ನು
ಎತ್ತಿಕೊಂಡರೂ, ಮೈ-ಮನಗಳು ಒಂದುಗೂಡದೆ ಮುಷ್ಕರ ಹೂಡಿದವು. ಏರುತ್ತಿರುವ
ಧಗೆಯಿಂದಲೋ ಏನೋ ಮೈಬಗ್ಗುತ್ತಿಲ್ಲವೆನಿಸಿತು. ಹೊಟ್ಟೆಯಲ್ಲೂ ತಳಮಳವುಂಟಾಗಿ
ಬಾಯಿಂದ ಹುಳಿ ತೇಗು ಬರಲಾರಂಭಿಸಿತು. ಬಿರಿಯಾನಿ ಊಟ ಹೆಚ್ಚಾಯಿತೇನೋ ಅಂತ
ಅನುಮಾನಿಸಿ ಹತ್ತಿರದ ಅಂಗಡಿಯಲ್ಲಿ ಸೋಡಾ ಕುಡಿದು ಬಂದ. ಕ್ರಮೇಣ ಹೊಟ್ಟೆ
ತಹಬಂದಿಗೆ ಬಂತು. ‘ಅವರವರ ದಾರಿ ಅವರವರಿಗೆ ಅಷ್ಟೆ’ ಎಂದುಕೊಳ್ಳುತ್ತ ಕೆತ್ತನೆ
ಕೆಲಸವನ್ನು ಮುಂದುವರಿಸಿದ.
‘ಚಂದ್ರಾ ಬಿಲ್ಡರ್ಸ್’ ಸೇರುವ ಮುಂಚೆ ಅವನ ಪರಿಸ್ಥಿತಿ ಈಗಿರುವಷ್ಟೂ
ಅನುಕೂಲಕರವಾಗಿರಲಿಲ್ಲ. ಏನೋ, ಸೋದರತ್ತೆಯ ಮಗಳು ರುಕುಮಾಯಿಯನ್ನು
ಕಟ್ಟಿಕೊಂಡಿದ್ದರಿಂದ, ಮನೆಯಲ್ಲಿ ಅನ್ನ-ಗಂಜಿಗಳ ವ್ಯತ್ಯಾಸವನ್ನೆಣಿಸದಂತೆ ಸಂಸಾರ ಸಾಗುತ್ತಿತ್ತು.
ಆಕಾಶ ಬುಟ್ಟಿ ಮತ್ತು ಏಣಿ / 108 ಆಕಾಶ ಬುಟ್ಟಿ ಮತ್ತು ಏಣಿ / 109
ಮದುವೆಯಾದ ಐದಾರು ವರ್ಷಗಳಲ್ಲಿ ಕೀರ್ತಿಗೊಂದು, ಆರತಿಗೊಂದು ಅಂತ ಎರಡು
ಮಕ್ಕಳೂ ಆದವು. ಮಗನಾದರೂ ಕಾಲೇಜು ಡಿಗ್ರಿ ತಗೊಂಡು ಸಂಬಳದ ದೊರೆಯಾಗಲಿ
ಅಂತ, ಅವನನ್ನು ಇರುವುದರಲ್ಲಿ ಒಳ್ಳೆಯ ಶಾಲೆಗೇ ಸೇರಿಸಿದ್ದ. ಪುಣ್ಯಕ್ಕೆ ಹುಡುಗ ಯಾವ
ತರಗತಿಯಲ್ಲೂ ಫೇಲಾಗದೆ ಪಿಯೂಸಿ ಮುಟ್ಟಿದ್ದಾನೆ. ‘ಕಾಲೇಜು ಓದು ಮುಗಿದ ಮೇಲೆ
ಒಳ್ಳೆಯ ಕೆಲಸಾನೇ ಸಿಗತೈತೆ ಬಿಡು, ಹೆಂಗೂ ನಿನ್ನದು ಮೀಸಲಾತಿಗೆ ಬರೋವಂಥ
ಹಿಂದುಳಿದ ವರ್ಗದ ಜಾತಿ ಅಲ್ವಾ?’ ಎಂದು ಹಲವು ಮಂದಿ ಅವನ ಬೆನ್ನು ತಟ್ಟಿದ್ದರು.
ಆಗೊಂದಿಷ್ಟು ಖುಷಿಯಾಗುವುದು.
ಇನ್ನೊಂದೆಡೆ ‘ಅವನದೇನು, ಗಂಡು ಹುಡುಗ, ಹೆಂಗಾದರೂ ನಡ್ಕೊಂಡು
ಹೋಗ್ತದೆ, ಮುಖ್ಯವಾಗಿ, ಆಡಾಡ್ಕೊಂಡು ಬೆಳೆದು ನಿಂತು ಬಿಡ್ತಾಳಲ್ಲ, ಆ ಹುಡುಗೀ
ಭವಿಷ್ಯ ನೋಡಿ’ ಅಂತ ಹೆಂಡತಿ ಆಗಾಗ್ಗೆ ಪಿಟೀಲು ಕೊಯ್ಯುತ್ತಾಳೆ.
ಹಾಗೆ ನೋಡಿದರೆ ಈ ಶ್ರಮಜೀವಿಗೆ ಹಣ ಪೋಲು ಮಾಡುವಂಥಾ ದೊಡ್ಡ
ಚಟಗಳೇನೂ ಇರಲಿಲ್ಲ. ಬೀಡಿ-ಸಿಗರೇಟು ಅಂದರೂ ಅಪರೂಪವೇ. ಹೊಸ ಮನೆಗಳು
ಪೂರ್ಣಗೊಂಡಾಗ, ಇಲ್ಲವೆ ಹಬ್ಬದ ದಿನಗಳಲ್ಲಿ, ಯಜಮಾನರು ಕೊಡುವ ಉಡುಗೊರೆ
ಹಣವನ್ನು ಅಂಚೆಯ ಉಳಿತಾಯ ಖಾತೆಗೆ ಜಮಾ ಮಾಡುತ್ತ ಬಂದಿದ್ದಾನೆ ಅವನು.
ಒಂದೈದಾರು ಸಾವಿರ ಹೊಂಚಿಕೋ ಸಾಕು, ಸೌದಿಯಲ್ಲೋ-ದುಬಾಯ್ನಲ್ಲೋ
ಕೆಲಸ ಕೊಡಿಸುತ್ತೇನೆ ಅಂತ ಹಿಂದೆಯೂ ಕೆಲಸ ಉದ್ಯೋಗ ದಳ್ಳಾಳಿಗಳು ಬೆನ್ನು ಬಿದ್ದಿದ್ದುಂಟು.
ಆದರೆ ‘ಇನ್ನಷ್ಟಕ್ಕೆ ಆಸೆಪಟ್ಟು ಇದ್ದುದನ್ನೂ ಕಳೆದುಕೊಂಡ’ ಹಲವು ಪ್ರಸಂಗಗಳು ಕೂಡಲೇ
ನೆನಪಿಗೆ ಬಂದು ಅಂತಹ ಆಸೆಯೊಡ್ಡುಗಳಿಗೆ ನಮಸ್ಕಾರ ಹೊಡೆದಿದ್ದ. ಒಂದಕ್ಕೆ ಹತ್ತು
ಪಟ್ಟು ಸಂಬಳ ಸಿಗುತ್ತದೆಂದು ಅಲ್ಲಿಗೆ ಹೋದವರು ಕಂಪನಿ ಮಾಲೀಕರ ಮನೆಗಳಲ್ಲಿ ಪಾತ್ರೆ
ತೊಳೆಯುವ – ಬಟ್ಟೆ ಒಗೆಯುವ – ಅಡಿಗೆ ಮಾಡುವ ಇಲ್ಲವೆ ಕೈತೋಟ ನೋಡಿಕೊಳ್ಳುವ
ಕರ್ಮಚಾರಿಗಳಾಗಿ ಬದುಕಿದ ಪ್ರಸಂಗಗಳೇ ಅಲ್ಲೆಲ್ಲ. ದೇಶದಿಂದ, ಹೆಂಡತಿ-ಮಕ್ಕಳಿಂದ
ಎಷ್ಟೋ ದೂರವುಳಿದು ಮರ್ಯಾದೆ-ಗೌರವಗಳಿಲ್ಲದ ಕೆಲಸ ಮಾಡಿಕೊಂಡಿರುವಂತಹ
ಜಾಯಮಾನವಲ್ಲ ಅವನದು. ‘ಚಂದ್ರ ಬಿಲ್ಡರ್ಸ್’ ನಲ್ಲಿ ತನಗೆ ಸಿಗುತ್ತಿರುವ ಗೌರವ-
ಮರ್ಯಾದೆಗಳಿಗಿಂತ ಪರದೇಶದ ತುಚ್ಛ ಕೆಲಸಗಳು ಮುಖ್ಯವಲ್ಲವೆಂದು ನೆಮ್ಮದಿ ತಳೆಯುತ್ತಿದ್ದ.
ಸಂಸ್ಥೆಯಲ್ಲಿ ಆರೇಳು ತಿಂಗಳಿದ್ದು ಕ್ಷುಲ್ಲಕ ನೆಪಗಳನ್ನು ಕೊಟ್ಟು ದೂರ ಹೋಗುವ ಮಂದಿ
‘ನಿನಗೂ ಆ ಚಂದ್ರಾರೆಡ್ಡಿಗಳಿಗೂ ಯಾವುದೋ ವೂರ್ವಜನ್ಮದ ಸಂಬಂಧವಿರಬೇಕು. ನಿನ್ನ
ಕರ್ಮ’ ಅಂತ ಮನದಲ್ಲಿ ಹಂಗಿಸಿರಬೇಕು.
ಮಿತ್ರ ಕೊಟ್ಟುಹೋಗಿದ್ದ ಗುರ್ತಿನ ಚೀಟಿಯು ಅವನ ಜೇಬಿನ ಕ್ಯಾಲೆಂಡರ್
ಹಾಳೆಗಳ ಮಧ್ಯೆ ಕುಳಿತು ಆಗಿಂದಾಗ್ಗೆ ನೆನಪಿಸಿದರೂ, ಅದೇಕೋ ಅವನಿಗೆ ಆ ಕಡೆ ಹೋಗಿ
ಬರಲಾಗಲೇ ಇಲ್ಲ. ಅದೊಂದು ಶನಿವಾರ ತಿಂಗಳ ಪಗಾರ ಪಡೆದು ಖುಷಿಯಿಂದ ಮನೆಗೆ
ಬರುವ ಹೊತ್ತಿಗೆ ಕಾಂತರಾಜ ಪಕ್ಕದ ಮನೆಗೆ ಫೋನ್ ಮಾಡಿದ್ದನೆಂದು ತಿಳಿಯಿತು.
ಕೂಡಲೆ ಒಂದು ರೂಪಾಯಿ ನಾಣ್ಯದ ಬೂತಿಗೆ ಹೋಗಿ ಮಿತ್ರನಿಗೆ ಪೋನ್ ಮೂಲಕ
ಸಂಪರ್ಕಿಸಿದ. ಕಾಂತರಾಜ ತನ್ನ ಇನ್ನೊಂದು ಮನೆಯ ‘ಗೃಹ ಪ್ರವೇಶ’ವನ್ನು ಸೋಮವಾರ
ಇಟ್ಟುಕೊಂಡಿರುವುದಾಗಿಯೂ, ಮನೆಯವರೆಲ್ಲ ತಪ್ಪದೆ ಬರಬೇಕೆಂದೂ ತಿಳಿಸಿದ.
ಅದರಂತೆಯೇ ಸೋಮವಾರ ಭೀಮೋಜಿಯು ಹೆಂಡತಿಯನ್ನು ಬಲವಂತದಿಂದ
ಒಪ್ಪಿಸಿ ಗೃಹ ಪ್ರವೇಶದ ಮನೆಗೆ ಹೊರಟ. ಸ್ವಲ್ಪ ‘ವಜನ್ನಾಗೇ’ ಇರುವ ಇಬ್ಬರನ್ನು ತನ್ನ
ಮೋಪೆಡ್ಡು ಎಳೆದೊಯ್ಯುತ್ತದೋ – ಇಲ್ಲವೋ ಎಂಬ ಅನುಮಾನದಿಂದ ನಗರ ಸಾರಿಗೆ
ಬಸ್ಸನ್ನೇ ಹಿಡಿದ. ಉಡುಗೊರೆಯಾಗಿ ಯಾವ ವಸ್ತುವನ್ನು ಕೊಡಬೇಕೆಂಬುದರ ಬಗ್ಗೆ ಸಣ್ಣ
ಚರ್ಚೆಯೇ ಆಗಿ, ಕಡೆಗೆ ನೂರಾ ಒಂದು ರೂಪಾಯಿ ಒಂದು ಕಲಾಪತ್ತಿನ ಖಣವೆಂದು
ತೀರ್ಮಾನವಾಯಿತು.
ಆರು ಸಾವಿರವಾದರೂ ಬಾಡಿಗೆ ತರುವಂಥಾ ಮನೆಯ ಗೃಹಪ್ರವೇಶಕ್ಕೆ ಸೇರಿದ್ದ
ಜನ, ಊಟ-ಉಪಚಾರದ ಅದ್ದೂರಿತನದಿಂದ ಕಾಂತರಾಜ ಹಿಂದಿನ ಗಾರೆ ಕೆಲಸದವನಂತೆ
ಕಾಣಿಸದೆ ಒಬ್ಬ ಶ್ರೀಮಂತ ಗುತ್ತಿಗೆದಾರನಂತೆ ವಿಜೃಂಭಿಸಿದ. ಬ್ರಾಂಬರ ಮನೆಯವರಂತೆ
ಹೋಮ-ಹವನ, ವಾಸ್ತುಪೂಜೆ, ಗೋಪೂಜೆ, ಜರಿ ಪಂಚೆ, ಶಲ್ಯಗಳ ಭರಾಟೆಗಳನ್ನು ಕಂಡು
ರುಕುಮಾಯಿ ಮೂಗಿನ ಮೇಲೆ ಬೆರಳಿಟ್ಟುಕೊಂಡಳು. ಹೊಸ ಮನೆಯೊಡತಿಯು ಉಟ್ಟಿದ್ದ
ಕಂಚಿ ಕಲಾಪತ್ತಿನ ಸೀರೆ, ಕೈ-ಕೊರಳು ಶೋಭಿಸುವ ಆಭರಣಗಳು ರುಕುಮಾಯಿಯ ಕಣ್ಣು
ಕುಕ್ಕಿದವು. ಒಮ್ಮೆಲೇ ಒಂದು ಬಗೆಯ ಕೀಳರಿಮೆಯುಂಟಾಗಿ, ಅದನ್ನು ತೋರಗೊಡಬಾರದು
ಎಂಬಂತೆ ತನ್ನ ಭಣಭಣದ ಕೊರಳನ್ನು ಸೆರಗಿನಿಂದ ಮುಚ್ಚಿಕೊಂಡಳು.
ಮನೆಗೆ ವಾಪಸ್ಸಾದ ಮೇಲೆ ಭೀಮೋಜಿಯು ಖುಷಿಯ ಗುಂಗಿನಲ್ಲಿದ್ದರೂ,
ಹೆಂಡತಿಯ ಅನೂಹ್ಯ ಮೌನ ಕ್ರಮೇಣ ಕೊಲ್ಲತೊಡಗಿತು. ಅವಳನ್ನು ಹಲವು ಪರಿಯಲ್ಲಿ
ರಮಿಸಿದನಂತರ ಮೌನದ ಒಳ ಬಿಸಿ ಹೊರಬಂತು. ‘ಬದುಕೋದು ಹೆಂಗೆ ಅಂತ ನಿಮ್ಮ
ಸ್ನೇಹಿತರಿಂದ ಕಲಿಯಿರಿ. ಎಷ್ಟು ದೊಡ್ಡ ಕಂಟ್ರಾಕ್ಟರ್ ಹತ್ರ ಎಷ್ಟು ವರ್ಷ ದುಡಿದ್ರೂ
ಏನ್ಬಂತು ಭಾಗ್ಯ’ – ಎಂಬ ಮಾತುಗಳನ್ನು ಹೆಂಡತಿಯಿಂದ ನಿರೀಕ್ಷಿಸಿರಲಿಲ್ಲ. ಅದರ
ಬೆನ್ನಿಗೇ ಪಿಯೂಸಿ ಮಗ ‘ಮುಂದಿನ ವರ್ಷ ನಾನು ಎಂಜಿನಿಯರಿಂಗ್ ಕಾಲೇಜಿನಲ್ಲಿ
ಓದೋವ್ನಿದ್ದೀನಿ. ಆಗ ಪ್ರತಿ ತಿಂಗಳ ಖರ್ಚೆಷ್ಟಾಗ್ತದೆ ಅಂತ ನಿನಗೆ ಗೊತ್ತಾ?’ – ಅಂತ
ಎರಡನೇ ಗೇಯರ್ ಹಾಕಿದ.
ಭೀಮೋಜಿಯ ತಲೆಗೆ ಒಂದು ಬೈರಿಗೆ, ಇನ್ನೊಂದು ಗರಗಸ. ತಲೆಬಿಸಿ
ಮಾಡಿಕೊಂಡು ‘ನಮ್ಮ ಹಾಸಿಗೆಯಿದ್ದಷ್ಟು ಕಾಲು ಚಾಚಬೇಕು. ಯಾರೋ ಕುಣಿಯೋದು
ನೋಡಿ ನಾವೂ ಗೆಜ್ಜೆ ಕಟ್ಕೋಬಾರ್ದು.’ ಎಂದು ಅಬ್ಬರಿಸಿದ.
ರುಕುಮಾಯಿ ಅದಕ್ಕೆ ಸೊಪ್ಪು ಹಾಕದೆ ‘ಹಾಸಿಗೆ ಉದ್ದವಾಗ್ಬೇಕು ಅಂದ್ರೆ ಮೊದಲು
ಆ ರೆಡ್ಡಿ ಕಂಪನಿಗೊಂದು ದೊಡ್ಡ ನಮಸ್ಕಾರ ಹಾಕಿ ಕಾಂತರಾಜಣ್ಣನ ಜೊತೆಗೆ ಕೆಲಸದ
ಪಾಲುಗಾರಿಕೆ ಸುರು ಮಾಡ್ಕಳಿ’ ಎಂದು ಆದೇಶವನ್ನು ಬೇರೆ ಕೊಟ್ಟಳು.
ಆಕಾಶ ಬುಟ್ಟಿ ಮತ್ತು ಏಣಿ / 110 ಆಕಾಶ ಬುಟ್ಟಿ ಮತ್ತು ಏಣಿ / 111
ಇವಳನ್ನು ಗೃಹಪ್ರವೇಶಕ್ಕೆ ಕರೆದೊಯ್ದುದೇ ದೊಡ್ಡ ಅಪರಾಧವಾಯಿತೆಂದು ತನ್ನನ್ನೇ
ಶಪಿಸಿಕೊಂಡ. ಇನ್ನೂ ಇಲ್ಲಿದ್ದರೆ ತಲೆ ಸಿಡಿದು ಹೋಗುತ್ತದೆಂದು ಊಹಿಸಿ, ಚಪ್ಪಲಿ ಮೆಟ್ಟಿ
ಹೊರನಡೆದ.
ಅವನಾದರೂ ಮತ್ತೆಲ್ಲಿಗೆ ಹೋದಾನು, ಕಷ್ಟ-ಸುಖ, ಜಗಳ-ರಗಳೆ, ರಾಜೀ-
ಕಬೂಲಿ ಎಲ್ಲಕ್ಕೂ ಸಾಕ್ಷಿಭೂತವಾದ ಮಾರುತಿ ಗುಡಿಮುಂದಿನ ಅರಳೀ-ಕಟ್ಟೆ ! ಕಟ್ಟೆಯ
ಮೂಲೆಯೊಂದರ ಮೇಲೆ ಕುಳಿತು, ಕಾಲುಗಳನ್ನು ಇಳಿಯಬಿಟ್ಟ. ಸದ್ಯ ಅವನ ಏಕಾಂತತೆಗೆ
ಭಂಗ ತರುವ ಮಿತ್ರರಾರೂ ಅಲ್ಲಿರಲಿಲ್ಲ. ವಿಶಾಲವಾದ ಅರಳೀ ಮರದ ಎಲೆಗಳು
ಪಳಪಳನೆಂದು ಸಂಭ್ರಮದಿಂದ ಸಪ್ಪಳ ಮಾಡುತ್ತಿವೆ. ತೆರೆದ ಆಗಸದಲ್ಲಿ ಬಿದಿಗೆಯ
ಚಂದಿರ ತೆಳ್ಳನೆಯ ತಂಪು ಬೀರುತ್ತಿದ್ದಾನೆ. ಎತ್ತರದ ಆ ಪ್ರದೇಶದಿಂದ ಬಡಾವಣೆಯ
ಬೀದಿ ದೀಪಗಳು ಮಂದಬೆಳಕು ಬೀರುತ್ತಿವೆ. ಅವನ ಚಿಂತನೆಯೂ ಅಷ್ಟೇ ಮಂದವಾಗಿ
ಹರಿಯತೊಡಗಿತು.
ಹತ್ತಾರು ವರ್ಷಗಳ ಹಿಂದೆ ಗಾಣಿಗಾಪುರ ಗ್ರಾಮ ಠಾಣೆಗೆ ಸೇರುತ್ತಿದ್ದ ಈ
ಬಡಾವಣೆಯಲ್ಲಿ ಅಲ್ಲೊಂದು – ಇಲ್ಲೊಂದು ಕೂಲಿಗಾರರ ಮನೆಗಳಷ್ಟೆ ಇದ್ದವು. ಬರುಬರುತ್ತ
ಖಾಲಿಯಿದ್ದ ಪ್ರದೇಶವೆಲ್ಲ ನಿವೇಶನಗಳಾಗಿ, ಅನಂತರ ಮನೆಗಳಾಗಿ ತಲೆಯೆತ್ತಿದವು. ನಾಯ್ಡು
ಹೋಟೆಲ್, ಕಾಕಾ ಅಂಗಡಿ, ನಗರ ಪಾಲಿಕೆಯ ಶಾಲೆ, ಎಲ್ಲವೂ ಒಂದೊಂದಾಗಿ ಬಂದ
ಮೇಲೆ ಯಾರೋ ಪುಣ್ಯಾತ್ಮರು ಮಾರುತಿ ಗುಡಿ ಕಟ್ಟಿಸಿ ಮುಂದೆ ಬೀದಿ ಕೊಳಾಯಿ-ನೀರಿನ
ತೊಟ್ಟಿ ಇಡಿಸಿದರು. ಅರಳೀ ಕಟ್ಟೆಯ ಜೀರ್ಣೋದ್ಧಾರವಾಯಿತು. ಅದರ ಪರಿಸರವೂ
ಸ್ವಚ್ಛವಾಯಿತು. ಬಸ್ಸುಗಳೂ ಬಂದು ಹೋಗಲಾರಂಭಿಸಿದವು. ಈ ಪ್ರದೇಶದ ಹೆಸರು
ಕೂಡಾ ‘ಮಾರುತಿ ಬಡಾವಣೆ’ಯೆಂದಾಯಿತು. ಕರಣೆ ಹಿಡಿದ ಜನ ಬೇರೆ ಕಡೆ ಮನೆ
ಮಾಡಿಕೊಂಡರೂ ಇಲ್ಲಿಂದ ಕದಲುವ ಯೋಚನೆಯನ್ನು ಮಾಡಲಿಲ್ಲ. ಏಕೆಂದರೆ ಸಣ್ಣ –
ಪುಟ್ಟ ಗುತ್ತಿಗೆಗಳಿಗೆ ಇದೊಂದು ಉದ್ಯೋಗ ಕೇಂದ್ರ.
ತಾನು ಈ ಬಡಾವಣೆಗೆ ಬಂದಾಗ ಹೇಗಿದ್ದೆನೋ ಈಗಲೂ ಹಾಗೆಯೇ ಇದ್ದೇನೆಯೇ?
ಅದಕ್ಕೆ ಕಾರಣಗಳೇನು? ಸಂಸಾರ ದೊಡ್ಡದಾಯಿತು. ಅದಕ್ಕೆ ಪ್ರಮಾಣಬದ್ಧವಾದ ಆದಾಯವು
ಹೆಚ್ಚಲಿಲ್ಲವೆ? ಚಂದ್ರಾ ಬಿಲ್ಡರ್ಸ್ ಕೊಡುತ್ತಿರುವ ತಿಂಗಳ ಪಗಾರ ದಿನಗೂಲಿ ಲೆಕ್ಕಕ್ಕಿಂತ
ಕಡಿಮೆಯಿರಬಹುದು. ತಾನು ಕೂಡ ಉಳಿ-ಸುತ್ತಿಗೆ ಹಿಡಿಯದೆ ಕರಣೆ-ರಸಮಟ್ಟ ಹಿಡಿದಿದ್ದರೆ
ಕಾಂತರಾಜನಂತೆ ಇರಬಹುದಿತ್ತೇನೋ ! ರುಕುಮಾಯಿ ನುಡಿದಂತೆ ಆ ದಾರಿ ಸರಿಯಿರಬಹುದೇ,
ಸಿಮೆಂಟು-ಮರಳು ಮನುಷ್ಯರೊಡನೆ ಸೆಣಸಾಡಲೇ?
ಹಾಗೆಯೇ ಚಿಂತಿಸುತ್ತ ಎಷ್ಟೋ ಹೊತ್ತು ಅಲ್ಲಿಯೇ ಕುಳಿತಿದ್ದ. ಕಟ್ಟೆಗೆ ಹಳಬರಾದವರು
ಎದ್ದು ಹೋದರೆ, ಮತ್ತೆ ಹೊಸಬರು ಬಂದು ಸೇರುವರು.
ಮಂಕಾಗಿದ್ದ ಬೀದಿ ದೀಪಗಳು ಈಗ ಭಗ್ಗೆಂದು ಪ್ರಕಾಶ ಹೆಚ್ಚಿಸಿಕೊಂಡಿವೆ. ನಾಯ್ಡು
ಹೋಟೆಲ್ ಕಡೆಯಿಂದ ಬೀದಿ ನಾಯಿಗಳ ಗುಂಪೊಂದು ಬೊಬ್ಬೆಯಿಡುತ್ತ ಹತ್ತಿರಕ್ಕೇ ಬಂದು
ಕಚ್ಚಾಟದಲ್ಲಿ ತೊಡಗಿವೆ. ಕಟ್ಟೆಯಲ್ಲಿನ ಜನ ಅದೊಂದು ನಿತ್ಯದ ಆಟವೆಂಬಂತೆ ಅತ್ತ
ನಿರ್ಲಕ್ಷ್ಯ ತೋರುತ್ತ ತಮ್ಮದೇ ಲೋಕದಲ್ಲಿದ್ದಾರೆ. ಅದೊಂದು ಕಠೋರತೆಯೆಂಬಂತೆ
ಭೀಮೋಜಿಯು ಎರಡೂ ಕಿವಿಗಳನ್ನು ಮುಚ್ಚಿಕೊಳ್ಳುತ್ತಾನೆ. ತೋಳಗಳಂಥಾ ಮೂರು-
ನಾಲ್ಕು ನಾಯಿಗಳು ಒಂದು ‘ಬಡಪಾಯಿ’ಯನ್ನು ಉರುಳಾಡಿಸಿಕೊಂಡು ಕಚ್ಚತೊಡಗಿದವು.
ಆಗಲಷ್ಟೆ ಅವನ ಸಹನೆ ಮೀರಿ ಕೈಗೆ ಸಿಕ್ಕಿದ ಹಿಡಿಗಾತ್ರದ ಕಲ್ಲೊಂದನ್ನು ‘ತೋಳ’ಗಳತ್ತ
ತೂರಿದ. ಕಲ್ಲು ಅವುಗಳಲ್ಲೊಂದರ ಹಿಂಗಾಲಿಗೆ ಬಡಿದು, ಅದು ಚೀರುತ್ತಾ-ಕುಂಟುತ್ತಾ
ದೂರ ಓಡತೊಡಗಿತು. ಆ ಭೀತಿಗೆ ಉಳಿದವೂ ದಿಕ್ಕಾಪಾಲಾದವು. ಹಿಂಸೆ ಮುಕ್ತವಾದ
‘ಬಡಪಾಯಿ’ ಮೆಲ್ಲನೆ ಕುಂಯ್ಗುಡುತ್ತ ಬಂದು ಅರಳೀ ಕಟ್ಟೆಯ ಬುಡದಲ್ಲಿಯೇ ಮಲಗಿತು.
ಗಾಯವಾದ ಜಾಗವನ್ನು ನಾಲಗೆಯಿಂದ ನೆಕ್ಕಿಕೊಳ್ಳತೊಡಗಿತು. ಆಗಲಷ್ಟೆ ಅವನಿಗೆ
ಮನೆಯ ಧ್ಯಾಸವಾದದ್ದು.
ಎರಡು ದಿನಗಳನಂತರ ಭೀಮೋಜಿಗೆ ಏನನಿಸಿತೋ, ರೆಡ್ಡಿಯವರ ಏಕಾಂತವನ್ನು
ಬಳಸಿಕೊಂಡು ‘ಯಜಮಾನರು ತಪ್ಪು ತಿಳೀದಿದ್ರೆ ಒಂದು ವಿನಂತಿ’ ಎಂದು ಕೈಜೋಡಿಸಿ
ನಿಂತ. ಅವನ ಪೀಠಿಕೆ ಮುಗಿಯುವ ಮೊದಲೇ ಧಣಿಗಳು ‘ತಿಳೀತು ಬಿಡು, ನಿನ್ನ
ಸಂಸಾರ ದೊಡ್ಡದಾಯಿತು. ಬರುತ್ತಿರೋ ಸಂಬಳ ಸಾಕಾಗ್ತಿಲ್ಲ ಅಂತ ತಾನೇ?’ ಎಂದು
ನಗೆಯಾಡಿದರು.
‘ಹಂಗೇನಿಲ್ಲ ಸಾವ್ಕಾರ್ರೇ, ನಾನೆಂದೂ ಹಣಕ್ಕೆ ಬಾಯ್ಬಿಟ್ಟವನಲ್ಲ. ನೀವೇ ಧಾರಾಳವಾಗಿ
ಕೊಡ್ತಾ ಬಂದಿದ್ದೀರಿ. ಈಗ ನನ್ನ ತೊಂದ್ರೆಯಿರೋದು ಬೇರೆ. ನನಗೂ ಐವತ್ತೈದು-
ಐವತ್ತಾರು ಆಯ್ತು. ಮೈನಲ್ಲಿ ಮೊದಲಿನ ಶಕ್ತಿಯಿಲ್ಲ. ಆದಷ್ಟೂ ವಿಶ್ರಾಂತಿ ತಗೋ ಅಂತ
ಡಾಕ್ಟರು ಹೇಳವ್ರೆ’.
‘ಅದಕ್ಕೇ….?’
‘ಈ ಮರಗೆಲಸಾನ ಖಾಯಮ್ಮಾಗಿ ಬಿಟ್ಟುಬಿಟ್ಟು, ಮನೆ ಹತ್ರ ಒಂದು ಚಿಲ್ಲರೆ
ಅಂಗಡಿ ಹಾಕ್ಕೊಳ್ಳಾವ ಅಂತ’.
‘ಇದು ನಿನ್ನ ತೀರ್ಮಾನವಾ, ಇಲ್ಲ ಯಾರಾದ್ರೂ ಹೇಳ್ಕೊಟ್ಟಿದ್ದಾ?’
ಭೀಮೋಜಿ ಮಾತಾಡಲಿಲ್ಲ. ಕೆಲ ಕ್ಷಣಗಳ ಕಾಲ ಗಂಭೀರ ಮೌನ ಆವರಿಸಿತು.
ಕಡೆಗೆ ರೆಡ್ಡಿಗಳು ‘ಆಯ್ತು, ನಿನ್ನಿಷ್ಟದಂತೇನೇ ಆಗ್ಲಿ. ಇಷ್ಟು ವರ್ಷ ದುಡಿದರೂ ನಾನು
ನಿನಗೇನೂ ಮಾಡಿಲ್ಲ ಅಂತ ನಿನ್ನ ಮನಸ್ಸಿಗೆ ಬಂದಿದ್ದರೆ ಅದು ತಪ್ಪು. ಪ್ರತಿ ತಿಂಗಳೂ ನಿನ್ನ
ಸಂಬಳದಲ್ಲಿ ಶೇಕಡಾ ಹತ್ತರಷ್ಟು ಹಣ ಹಿಡಿದು ಅದಕ್ಕೆ ನನ್ನ ಕಡೆಯಿಂದಲೂ ಅಷ್ಟೇ ಹಣ
ಹಾಕಿ ಒಂದು ಇಡುಗಂಟು ಮಾಡ್ತಾ ಬಂದಿದ್ದೀನಿ. ಅದನ್ನು ನಿನಗೆ ಇನ್ನಾರು ತಿಂಗಳಲ್ಲಿ
ಕೊಡ್ತೀನಿ. ಅದಕ್ಕೆ ಮುಂಚೆ ನೀನೂ ನನಗೊಂದು ಮುಖ್ಯವಾದ ಕೆಲಸ ಮಾಡ್ಕೊಡಬೇಕು’
ಎಂದು ಅವನತ್ತ ತದೇಕ ಚಿತ್ತರಾಗಿ ನೋಡಿದರು.
‘ನನ್ನ ಕೈಲಿ ಆಗೋದಾದ್ರೆ ಖಂಡಿತವಾಗ್ಲೂ ಮಾಡಿಕೊಡ್ತೀನಿ’ – ನಗು ಮೊಗದಿಂದಲೇ
ಆಕಾಶ ಬುಟ್ಟಿ ಮತ್ತು ಏಣಿ / 112 ಆಕಾಶ ಬುಟ್ಟಿ ಮತ್ತು ಏಣಿ / 113
ಉತ್ತರಿಸಿದ ಅವನು.
‘ಅಂಥದ್ದೇನಿಲ್ಲ, ನನಗೆ ತುಂಬಾ ಬೇಕಾದ ಸ್ನೇಹಿತನೊಬ್ಬ ದೆಹಲೀಲಿ ಇದ್ದಾನೆ.
ಇನ್ನು ಆರು ತಿಂಗಳಲ್ಲಿ ಅವನು ಕೆಲಸದಿಂದ ರಿಟೈರಾಗಿ ಇಲ್ಲೇ ಬಂದು ಇರ್ತಾನೆ.
ಅವನಿಗೊಂದು ಏಳಂಕಣದ ಮನೆ ಕಟ್ಟಿಕೊಡಬೇಕಾಗಿದೆ. ಮನೆಯ ಮರಗೆಲಸವನ್ನೆಲ್ಲ
ನಿನ್ನಿಂದಲೇ ಮಾಡಿಸುವ ಆಸೆ ನನ್ನದು. ನೀನು ಆಗೊಲ್ಲ ಅನ್ನೋದಿಲ್ಲ ಅಂತ ನನಗ್ಗೊತ್ತು’.
ರೆಡ್ಡಿಗಳು ಅವನ ಕೈ ಹಿಡಿದು ಕೇಳಿಕೊಂಡರು. ಅವನು ಇಕ್ಕಟ್ಟಿಗೆ ಸಿಲುಕಿದ. ಈ
ನೆಪದಿಂದ ತನ್ನನ್ನು ಇಲ್ಲೆಯೇ ಉಳಿಸಿಕೊಳ್ಳುವ ಹುನ್ನಾರವು ಆಮಂತ್ರಣದಲ್ಲಿರುವಂತಿದೆ
ಎನಿಸಿತು. ಕೆಲಸವನ್ನು ಒಪ್ಪಿಕೊಂಡರೆ ಮುಂದೊಂದು ದಿನ ತನ್ನ ಮನಸ್ಸು ಬದಲಾದರೂ
ಆಗಿಬಿಡಬಹುದು. ಒಪ್ಪಿಕೊಳ್ಳದೆ ಹೋದರೆ ಇನ್ನಾರು ತಿಂಗಳಲ್ಲಿ ಕೈ ಸೇರಲಿರುವ ಇಡುಗಂಟು?
ನಂಟಿನ ಜೊತೆಗೆ ಗಂಟನ್ನೂ ಉಳಿಸಿಕೊಳ್ಳುವ ಪರಿಯೆಂತು ಎಂದು ಸ್ವಲ್ಪ ಕಾಲ ಚಿಂತಿಸಿದ
ಮೇಲೆ ಇದಕ್ಕೆ ಸೂಕ್ತ ಸಲಹೆಯನ್ನು ಕಾಂತರಾಜನೇ ಕೊಡಬಲ್ಲವನೆನಿಸಿತು. ಅದಕ್ಕಾಗಿ
ತನಗೆ ಎರಡು-ಮೂರು ದಿನಗಳ ಕಾಲಾವಕಾಶ ಬೇಕೆಂದು ಕೇಳಿದ.
ರೆಡ್ಡಿಗಳು ‘ಬೇರೆ ಯಾವ ಕಂಡೀಷನ್ ಬೇಕಾದ್ರೂ ಹಾಕು, ಆದ್ರೆ ಕೆಲಸವನ್ನಂತೂ
ನೀನು ಮಾಡಿಕೊಡಲೇ ಬೇಕು’ ಎಂದು ಒತ್ತಿ ಹೇಳಿದರು.
ಆ ರಾತ್ರಿಯೇ ಭೀಮೋಜಿ ಮಿತ್ರನಿಗೆ ಫೋನ್ ಮಾಡಿದ. ತನ್ನ ನಿರ್ಧಾರವನ್ನು
ತಿಳಿಸಿದಾಗ ಮಿತ್ರನು ಸಂತೋಷಪಟ್ಟನಾದರೂ, ಹೊಸ ಕಟ್ಟಡದ ಗುತ್ತಿಗೆಯನ್ನು ತಾವಿಬ್ಬರೇ
ಪಡೆಯುವ ಆಲೋಚನೆಯನ್ನು ಮುಂದೊಡ್ಡಿದ. ರೆಡ್ಡಿಗಳು ಸ್ವತಃ ಒಬ್ಬ ಭಾರೀ
ಗುತ್ತಿಗೆದಾರರಾಗಿದ್ದು, ಕೆಲಸವನ್ನು ಬೇರೆಯವರಿಗೆ ವಹಿಸುವ ಸಾಧ್ಯತೆಯೇ ಇಲ್ಲ. ಹಾಗಾಗಿ
ಕೆಲಸ ಕೈತಪ್ಪುತ್ತದೆ. ಒಂದು ವೇಳೆ ಕಷ್ಟದಿಂದ ಒಪ್ಪಿಕೊಂಡರೆ, ಕಳಪೆ ಕೆಲಸ ಮಾಡಿ ಆದಷ್ಟೂ
ಉಳಿತಾಯ ಮಾಡಿ, ಅದನ್ನು ಲಾಭವೆಂದು ಇಬ್ಬರೂ ಹಂಚಿಕೊಳ್ಳೋಣವೆಂದು ಹೇಳಿದ.
ಹೊಸ ಆಲೋಚನೆಯು ರುಕುಮಾಯಿಗೇ ಹೆಚ್ಚು ಇಷ್ಟವಾದ್ದರಿಂದ ಭೀಮೋಜಿ
ಧಣಿಯ ಬಳಿ ಸಂಕೋಚದಿಂದಲೇ ‘ನನ್ನ ಸ್ನೇಹಿತನೊಬ್ಬ ಸಣ್ಣ ಕಟ್ಟಡಗಳ ಕಾಂಟ್ರಾಕ್ಟು
ಮಾಡ್ತಿದಾನೆ. ಪಾಪ ಬಡವ. ತಾವು ದಯವಿಟ್ಟು ಹೊಸ ಮನೆಯ ಕಾಂಟ್ರಾಕ್ಟನ್ನು
ಅವನಿಗೇ ಕೊಟ್ಟರೆ ಬಹಳ ಉಪಕಾರ ಮಾಡ್ದಂಗಾಗ್ತದೆ’ ಎಂದು ಕೇಳಿಕೊಂಡ. ರೆಡ್ಡಿಗಳು
ತುಸು ಹೊತ್ತು ಯೋಚಿಸಿ ‘ನೋಡು ಭೀಮೋಜಿ, ನನ್ನ ಸ್ನೇಹಿತ ಇಲ್ಲಿಲ್ಲ. ನನಗೆ ಕೂಡ
ನೋಡಿಕೊಳ್ಳಲು ಪುರುಸೊತ್ತಿಲ್ಲ. ನಿನ್ನ ನಿಯತ್ತಿನ ಗುಣ ನೋಡಿ ಈ ಕೆಲಸಾನ ನಿನ್ನ
ಸ್ನೇಹಿತನಿಗೆ ಒಪ್ಪಿಸ್ತಾಯಿದ್ದೀನಿ. ಐದು ಕಂತುಗಳಲ್ಲಿ ಹಣವನ್ನು ನಾನು ಕೊಡುತ್ತೇನೆ. ನಾಳೆ
ಬೆಳಗ್ಗೇನೇ ನಿನ್ನ ಸ್ನೇಹಿತನ್ನ ಇಲ್ಲಿಗೆ ಕಳಿಸು’ ಎಂದರು. ಭೀಮೋಜಿಯ ಸಂತಸಕ್ಕೆ ಪಾರವೇ
ಇಲ್ಲ. ಖುಷಿಯಿಂದ ಮನೆಯ ಕಡೆ ಹೊರಟ.
ಕಾಂತರಾಜನಿಗೆ ತನ್ನ ಮಿತ್ರ ಕೆಲಸದ ಪಾಲುಗಾರನಾಗುತ್ತಾನೆ ಎಂಬುದಕ್ಕಿಂತ,
ಅನಾಯಾಸವಾಗಿ ಏಳು ಚದರದ ಕಟ್ಟಡ ಗುತ್ತಿಗೆ ಕೈ ಸೇರಿತಲ್ಲ ಎಂಬುದೇ ಹೆಚ್ಚಿನ
ಸಂತೋಷ. ಮಾರನೇ ದಿನವೇ ರೆಡ್ಡಿಗಳನ್ನು ಕಂಡು ತನಗಿರುವ ಅನುಭವವನ್ನು ತಿಳಿಸಿದ.
ಆರು ತಿಂಗಳೊಳಗಾಗಿ ಕಟ್ಟಡವನ್ನು ಪೂರೈಸಿಕೊಡುವ ಭರವಸೆ ಕೊಟ್ಟು ಕಟ್ಟಡ ನಕ್ಷೆ ಮತ್ತು
ಮುಂಗಡ ಹಣವಾಗಿ ಒಂದು ಲಕ್ಷ ಪಡೆದ.
ಹೊಸ ಕಟ್ಟಡದ ನಿವೇಶನವು ಮಾರುತಿ ಬಡಾವಣೆಗೆ ಹತ್ತಿರವೇ ಇರುವುದಾದ್ದರಿಂದ
ಭೀಮೋಜಿಗೆ ಹೆಚ್ಚಿನ ಓಡಾಟವಿಲ್ಲ. ನಕ್ಷೆಗನುಸಾರ ಅಡಿಪಾಯ ಸಿದ್ಧವಾಯಿತು.
ಆರಂಭದಿಂದಲೇ ಉಳಿಕೆಯ ಕಾರ್ಯತಂತ್ರ ! ಪಾಯದ ಆಳ ನಾಲ್ಕಡಿ ಬದಲಿಗೆ ಮೂರಡಿ,
ಸಿಮೆಂಟು ಮರಳಿನ ಬದಲಿಗೆ ಹಸಿ ಮಣ್ಣಿನ ಬಳಕೆ. ಗೋಡೆಗಳು ಎರಕ ಇಟ್ಟಿಗೆಗಳ
ಬದಲು ಕತ್ತರಿಕೆ ಇಟ್ಟಿಗೆಗಳಿಂದ ಮೇಲೆದ್ದವು. ಛಾವಣಿಗೆ ಬಳಸಿದ ಸಿಮೆಂಟು-ಜಲ್ಲಿ-
ಮರಳಿನ ಮಿಶ್ರಣ ಪ್ರಮಾಣವಂತೂ ದೇವರಿಗೇ ಪ್ರೀತಿ ! ಒಳ-ಹೊರ ಗೋಡೆಗಳ
ಮೆತ್ತಿಗೆಯೂ ಅಷ್ಟೆ. ಹೊಸ ಕಬ್ಬಿಣಕ್ಕೆ ಗುಜರಿ ಕಬ್ಬಿಣವೂ ಸೇರಿತು.
ಇನ್ನು ಬಾಗಿಲು, ಕಿಟಕಿ, ಕಪಾಟುಗಳ ತಯಾರಿಕೆಯಲ್ಲಿ ಭೀಮೋಜಿಯ ಮನಸ್ಸು
ಅನ್ಯಾಯ-ಅಪ್ರಾಮಾಣಿಕತೆಗಳಿಗೆ ನೊಂದುಕೊಂಡರೂ, ‘ಹೆಚ್ಚಿನ ಉಳಿಕೆಯೇ ಗಳಿಸುವ
ಲಾಭ’ ಎಂಬ ಮಿತ್ರನ ಎಚ್ಚರಿಕೆಯ ನುಡಿಗಳು ಅವನನ್ನು ಅಸಹಾಯಕನನ್ನಾಗಿಸಿದವು.
ಮುಂಬಾಗಿಲಿಗಷ್ಟೆ ಶುದ್ಧ ತೇಗದ ಮರದ ಬಳಕೆ, ಉಳಿದವೆಲ್ಲಾ ಬರೀ ಲೆಕ್ಕಕ್ಕೆ ಮಾತ್ರ.
ಆದರೆ ಅದರ ಸುಳಿವೇ ಸಿಗದ ಹಾಗೆ ತೇಗದ ಪುಡಿ ಮತ್ತು ವಾರ್ನಿಷ್ಗಳ ಲೇಪನ ! ಎಲ್ಲೆಲ್ಲಿ
ತನ್ನ ಶಿಲ್ಪ ಕಲಾವಂತಿಕೆ ಮೆರೆಯಬೇಕಾಗಿತ್ತೋ, ಅಲ್ಲೆಲ್ಲವೂ ಅದು ಮರೆ ಮಾಚಿತು. ತನ್ನ
ಜೀವಮಾನದಲ್ಲಿಯೇ ಇಷ್ಟು ಕಳಪೆಯ ಕೆಲಸವನ್ನು ಮಾಡಿದ್ದಿಲ್ಲವೆಂದು ಕೊರಗಿ, ಮಿತ್ರನ
ಮೆಚ್ಚುಗೆಯನ್ನು ಪಡೆದ. ‘ಒಳಗೆಲ್ಲ ಹುಳುಕು-ಹೊರಗೆ ಥಳುಕು’ ಎಂದು ಒಟ್ಟಾರೆ ಹೇಳಿದಾಗ
‘ನೀನು ರೆಡ್ಡಿಗಳ ಸಂಸ್ಥೆಯಿಂದ ಹೊರಗೆ ಬರಬೇಕಾದರೆ ಇದ್ದ ಉಪಾಯ ಇದೊಂದೇ’
ಎಂಬ ಸಮಾಧಾನದ ಪ್ರತಿಕ್ರಿಯೆ ! ಆದರೆ ಇಷ್ಟು ಕೆಲಸ ನಡೆಯುತ್ತಿದ್ದರೂ ರೆಡ್ಡಿಗಳು ಇತ್ತ
ಹೆಚ್ಚಾಗಿ ಬಾರದಿದ್ದಾಗ, ಅವನಿಗೆ ಕೊಂಚ ಆತಂಕವಾಯಿತು. ಕೊನೆಯ ಕಂತನ್ನು
ಹಿಡಿದುಕೊಂಡರೆ? ಎಂಬ ಅನುಮಾನವೂ ಹುಟ್ಟಿಕೊಂಡಿತು.
ಮನೆಯಲ್ಲಿ ಉಳಿದಿದ್ದ ಸಣ್ಣ ಪುಟ್ಟ ಕೆಲಸಗಳು ಮುಗಿದವು. ಒಳ-ಹೊರ
ಗೋಡೆಗಳಿಗೆ ಹೊಡೆಸಿದ ಬಣ್ಣಗಳ ಆಯ್ಕೆಯಲ್ಲೂ ರೆಡ್ಡಿಗಳು ಮಾತಾಡಲಿಲ್ಲ.
ಕಾಂತರಾಜನಿಗಿಷ್ಟವಾದ ಬಣ್ಣಗಳೇ ಅಲ್ಲಿ ಮೆರೆದವು. ಹೊರ ಬಾಗಲುಗಳಿಗೆ ಒಳಬೀಗ,
ಹೊರಬೀಗಗಳನ್ನೂ ಅಳವಡಿಸಿದ್ದಾಯಿತು. ಸದ್ಯ ಒಪ್ಪಿಕೊಂಡಂತೆ ಆರು ತಿಂಗಳಲ್ಲೇ ಹಿಡಿದ
ಕೆಲಸ ಪೂರ್ತಿಯಾಯಿತಲ್ಲ, ಇನ್ನು ಉಳಿದಿರುವುದು ಮಿತ್ರನೊಂದಿಗೆ ಲಾಭದ ಹಂಚಿಕೆ
ಮತ್ತು ರೆಡ್ಡಿಯವರಿಂದ ಬರಬೇಕಾದ ಇಡುಗಂಟು-ಎರಡರ ಮೊತ್ತ ಎಷ್ಟಾಗಬಹುದೆಂದು
ಅಂದಾಜು ಮಾಡತೊಡಗಿದ, ಭೀಮೋಜಿ. ‘ವ್ರತ ಕೆಟ್ಟಿರುವುದು ನಿಜ, ಸುಖವಂತೂ ಇದೆಯಲ್ಲ’
ಎಂಬ ಉಲ್ಲಾಸದಲ್ಲಿರುವಾಗ ಕಾಂತರಾಜ ಬಂದ. ಮುಖದಲ್ಲಿ ಎಂದಿನ ಗೆಲವು ಇರಲಿಲ್ಲ.
‘ಮನೆಯನ್ನೆಲ್ಲ ನಿನ್ನೆ ರೆಡ್ಡಿಯವರಿಗೆ ತೋರಿಸಿದೆ. ಅವರು ತುಂಬಾ ಖುಷಿ
ಆಕಾಶ ಬುಟ್ಟಿ ಮತ್ತು ಏಣಿ / 114 ಆಕಾಶ ಬುಟ್ಟಿ ಮತ್ತು ಏಣಿ / 115
ಪಡಲೂ ಇಲ್ಲ, ಅಥವಾ ಇದು ಸರಿಯಿಲ್ಲ-ಅದು ಸರಿಯಿಲ್ಲ ಅಂತ ಯಾವುದರ ಕಡೆ
ಬೆರಳನ್ನೂ ತೋರಿಸಲಿಲ್ಲ. ಇನ್ನು ಕಡೆಯ ಕಂತಿನ ಹಣ ಕೊಡಬೇಕಲ್ಲ ಅದನ್ನ ನಿನ್ನ ಕೈಗೇ
ಕೊಡ್ತಾರಂತೆ. ಒಟ್ಟು ಖರ್ಚಿನ ಅಂದಾಜಿನಂತೆ ಆ ಮೊತ್ತ ಕಾಲು ಭಾಗಕ್ಕಿಂತ ಜಾಸ್ತಿ.
ನಾನಂತೂ ಬೀಗದ ಕೈಗೊಂಚಲನ್ನು ಅವರ ಕೈಗೆ ಕೊಟ್ಟು ಬಂದಿದ್ದೀನಿ. ನಾಳೆ ಬೆಳಗ್ಗೆ
ಒಂಬತ್ತು ಗಂಟೆಗೆ ನೀನು ಹೊಸ ಮನೆ ಹತ್ರ ಹೋಗಬೇಕಂತೆ’.
ಎಲ್ಲವನ್ನೂ ಮುಖ ಗಂಟಿಕ್ಕಿಕೊಂಡೇ ಹೇಳಿದ. ಭೀಮೋಜಿಗೆ ಮಿತ್ರನೆಲ್ಲೋ
ರೆಡ್ಡಿಯವರ ಹತ್ರ ಸಿಕ್ಕಿಹಾಕ್ಕೊಂಡಿರೋದು ನಿಶ್ಚಿತವೆನಿಸಿತು. ಜೊತೆಗೆ ತಮ್ಮಿಬ್ಬರ ಪಾಲುಗಾರಿಕೆಯ
ಸಂಗತಿಯು ಅವರಿಗೆ ತಿಳಿದು, ಹದಿನೈದು ವರ್ಷಗಳ ಸೇವಕನಿಗೆ ಮೋಸವಾಗದಿರಲೆಂದು
ಕಡೆಯ ಕಂತನ್ನು ಕಾಂತರಾಜನ ಕೈಯಲ್ಲಿ ಕೊಡಲು ನಿರಾಕರಿಸಿರಬೇಕು – ಎಂದುಕೊಂಡು
ಮುಗುಳು ನಕ್ಕ.
ಮಾರನೇ ಬೆಳಗ್ಗೆ ಎಂಟು ಗಂಟೆಗೇ ಹೊಸ ಮನೆಗೆ ಹೋದ ಭೀಮೋಜಿ.
ಖುಷಿಯಿಂದ ಶಿಳ್ಳೆ ಹಾಕುತ್ತ, ವಿದ್ಯುತ್ ದೀಪಗಳ-ಪಂಖಗಳ ಕ್ರಿಯಾಶೀಲತೆಯನ್ನು ಪರೀಕ್ಷಿಸಿದ.
ನಲ್ಲಿಗಳನ್ನು ತಿರುಗಿಸಿ ಗಂಗಾವತರಣವನ್ನು ಖಚಿತಪಡಿಸಿಕೊಂಡ. ಹುಡುಗರಿಂದ ಮನೆಯೊಳಗೆ
ಶುಚಿಗೊಳಿಸಿದ. ನೆಲಕ್ಕೆ ಹಾಕಿದ ಮೊಸಾಯಿಕ್ ಬಿಲ್ಲೆಗಳು ಮಾತ್ರ ಮಂಕಾಗಿ ಮುಖ
ಮರೆಸಿಕೊಂಡಿದ್ದವು. ಅದಕ್ಕೆ ಇನ್ನೊಂದಾವರ್ತಿ ಪಾಲಿಷ್ ಮಾಡಿಸಬೇಕೆಂದುಕೊಂಡ.
ಹೇಳಿದ್ದ ಸಮಯಕ್ಕೆ ಸರಿಯಾಗಿ ರೆಡ್ಡಿಯವರು ಕಾರಿನಿಂದಿಳಿದರು. ಅವರನ್ನು
ಒಳಗೆ ಕರೆದೊಯ್ದ ಭೀಮೋಜಿ ‘ಆರು ತಿಂಗಳಲ್ಲಿ ಮುಗಿಸಬೇಕು ಅನ್ನೋ ತರಾತುರಿಯಲ್ಲಿ
ಮುಗಿಸಿದ್ದೀವಿ. ನಿಮಗೆ ಹೆಂಗನಿಸುತ್ತೋ ನಮ್ಮ ಕೆಲಸ’ ಎಂದು ಅಳುಕುತ್ತಲೇ ಕೇಳಿದ.
‘ಎಷ್ಟಾದರೂ ನೀನು ನನಗಾಗಿ ಮಾಡಿಕೊಟ್ಟ ಕೊನೆಯ ಕೆಲಸ ತಾನೆ. ನಿನ್ನ
ಮನಸ್ಸಿಗೆ ಒಪ್ಪಿದಂತೆಯೇ ಮಾಡಿದ್ದಿ ಎಂಬ ನಂಬಿಕೆ ನನಗಿದೆ ಬಿಡು’.
ಧಣಿಗಳ ಮಾತಿಗೆ ಮೆಚ್ಚುಗೆಯಾದಂತೆ ಮುಖವರಳಿಸಿದ ಅವನು ಬೀಗದ ಕೈಗಳ
ಗೊಂಚಲನ್ನೂ ಒಪ್ಪಿಸಲು ಹೋದಾಗ, ಅವರು ‘ನನಗೇತಕ್ಕೆ ಅದು, ನಿನ್ನಲ್ಲಿಯೇ ಇರಲಿ.
ಜೊತೆಗೆ ನಿನ್ನ ಮಿತ್ರ ನಿನ್ನೆ ಕೊಟ್ಟು ಹೋಗಿರೋ ಇದನ್ನೂ ನೀನೇ ಇಟ್ಟುಕೋ’ ಎನ್ನುತ್ತ
ಇನ್ನೊಂದು ಗೊಂಚಲನ್ನೂ ಕೊಟ್ಟರು.
ಭೀಮೋಜಿ ಗಾಬರಿಗೊಂಡು ‘ನನಗೇತಕ್ಕೆ ಯಜಮಾನ್ರೇ’ ಎಂದ.
ಅವರು ನಗುತ್ತ ‘ಇನ್ನು ಮುಂದೆ ಈ ಮನೆಯ ಯಜಮಾನ ನೀನು, ಅದಕ್ಕೇ’
ಎಂದರು. ಅವನು ಕಕ್ಕಾಬಿಕ್ಕಿಯಾದ.
‘ಆ ಹೊತ್ತು ಇಡುಗಂಟಿನ ಸಂಗತಿ ಹೇಳಿದ್ದೆನಲ್ಲ, ಅದು ಬೇರೇನೂ ಅಲ್ಲ. ನೀನೇ
ಮುತುವರ್ಜಿಯಿಂದ, ನಿನಗೆ ಒಪ್ಪಿಗೆಯಾಗುವ ಹಾಗೆ ಕಟ್ಟಿಕೊಂಡ ಈ ಮನೆ’ ಎಂದು
ಹೇಳುತ್ತ ಕಾರನ್ನೇರಿ ಹೊರಟುಹೋದರು.
ಅವನು ಕೈಚೀಲದಲ್ಲಿರಿಸಿಕೊಂಡ ಬೀಗದ ಕೈಗಳ ಎರಡೂ ಗೊಂಚಲುಗಳು
ಭಾರವೆನಿಸತೊಡಗಿದವು. ಕಣ್ಣುಗಳು ಮಂಜಾಗಿ ಮನೆಯ ಬಣ್ಣವೇ ಬೇರೆಯಿರುವಂತೆ
ಕಂಡಿತು. ತಾನೇ ಸಿದ್ಧಗೊಳಿಸಿದ ಕಿಟಕಿ-ಬಾಗಿಲುಗಳು ಅಣಕವಾಡುತ್ತಿವೆಯೆನಿಸತೊಡಗಿತು.
ಇದು ಯಾರಿಗೋ ಕಟ್ಟಿದ ಮನೆಯೇ? ಎಂದು ಪದೇ ಪದೇ ತನ್ನಲ್ಲಿಯೇ ಪ್ರಶ್ನಿಸಿಕೊಂಡ.
ಲಾಭದ ಪಾಲುಗಾರಿಕೆ, ಇಡುಗಂಟುಗಳ ಜೊತೆಯಲ್ಲಿ ಪ್ರಾಮಾಣಿಕತೆ, ಅಭಿಮಾನ, ನೆಮ್ಮದಿ
ಎಂಬೆಲ್ಲವೂ ರೆಡ್ಡಿಯವರ ಕಾರಿನಲ್ಲಿಯೇ ಕುಳಿತು ದೂರ ಹೋದಂತೆ ಭಾಸವಾಯಿತು.
ಆಕಾಶ ಬುಟ್ಟಿ ಮತ್ತು ಏಣಿ / 116 ಆಕಾಶ ಬುಟ್ಟಿ ಮತ್ತು ಏಣಿ / 117
ಆದಿತ್ಯನ ಕ್ರಿಯಾಯೋಜನೆ
ಜೋಗಿ ಗುಡ್ಡದ ಮೇಲಿಂದ ಕಾಣುವ ಆ ವಿಶಾಲ ಬಯಲಿನಾಚೆಗೆ – ಇತ್ತ
ಸಾಗರದಂತೆ ಚಾಚಿದ ಅಣೆಯ ಹಿನ್ನೀರಿನಾಚೆಗೆ – ಬಹು ಬಹು ದೂರದಲ್ಲಿ ಬಾನೇ ಬಾಗಿ
ಬುವಿಯನ್ನು ಚುಂಬಿಸುತ್ತಿರುವಂತೆ ಕಾಣುತ್ತದಲ್ಲ, ಅದು ಕ್ಷಿತಿಜದ ಅಂಚೇನಲ್ಲ ; ಕಾರಣ
ಭೂಮಿಯು ಗುಂಡಗಿದೆ, ಅದಕ್ಕೆ ಅಂಚೆಂಬುದೇ ಇಲ್ಲ. ಈ ವೈಜ್ಞಾನಿಕ ಅಂಶವು
ಮೂಲತಃ ವಿಜ್ಞಾನಿಯಾದ ಆದಿತ್ಯನಿಗೆ ತಿಳಿಯದ ಸಂಗತಿಯೇನಲ್ಲ. ಭೂಮಿಯು ಗುಂಡಗಿರುವ
ಸತ್ಯಾಂಶವನ್ನು ಮೊದಲು ಜಗತ್ತಿಗೆ ತೋರಿಸಿದ್ದು ಸಹ ಭಾರತೀಯರೇ ಎಂಬ ಹೆಮ್ಮೆಯೂ
ಅವನಿಗಿದೆ. ಭೂಮಿಯ ಅಂಚನ್ನರಿಸಿ ಹೊರಟವರು ಸುತ್ತುತ್ತ ಕೊನೆಗೆ ಹೊರಟ ತಾಣಕ್ಕೇ
ಬಂದು ಸೇರುತ್ತಾರಲ್ಲವೇ ! ಆದರೂ ಬಾನು ಬುವಿಯನ್ನು ಚುಂಬಿಸುವಂತಹ ಭ್ರಮಾಲೋಕವು
ಅದೆಷ್ಟು ಸುಂದರ !
ಮೇನೇಜ್ಮೆಂಟ್ ಅಕ್ಯಾಡೆಮಿಯ ಮೂರು ವಾರಗಳ ತರಪೇತಿ ಶಿಬಿರವು
ಮುಗಿದು ಕೊನೆಯ ದಿನಕ್ಕೆ ಕಾಲಿಟ್ಟಿತ್ತು. ಅಂದು ಪ್ರತಿ ಶಿಬಿರಾರ್ಥಿಯೂ ತನ್ನಾಯ್ಕೆಯ
ಯಾವುದಾದರೊಂದು ಕ್ರಿಯಾ ಯೋಜನೆ (ಆ್ಯಕ್ಷನ್ ಪ್ಲ್ಯಾನ್)ಯನ್ನು ಖಚಿತಪಡಿಸಬೇಕು.
ಯೋಜನೆಯು ವ್ಯಕ್ತಿ, ಇಲಾಖೆ ಅಥವಾ ಒಂದು ವ್ಯವಸ್ಥೆಯನ್ನು ಕುರಿತದ್ದಾಗಿದ್ದು, ಆ
ಮೂಲಕ ಸಂಸ್ಥೆಯ ಉತ್ಪಾದಕತೆಗೆ ಪೂರಕವಾಗುವಂತಿರಬೇಕು. ಯೋಜನೆಯು ಮುಂದಿನ
ಆರು ತಿಂಗಳಲ್ಲೋ, ವರ್ಷದಲ್ಲೋ ಯಶಸ್ವಿಯಾಗಿ ಪೂರ್ಣಗೊಂಡಾಗ, ಆ ಬಗ್ಗೆ ಒಂದು
ಅಂತಿಮ ವರದಿಯನ್ನು ಇಲಾಖೆಯ ಮುಖ್ಯಸ್ಥರ ಮುಖಾಂತರ ಅಕ್ಯಾಡೆಮಿಯ
ಪ್ರಾಂಶುಪಾಲರಿಗೆ ಕಳಿಸಿಕೊಡಬೇಕು. ಯೋಜನೆಯ ಯಶಸ್ವೀ ಅಧಿಕಾರಿಗೆ ‘ರಾಷ್ಟ್ರೕಯ
ಉತ್ಪಾದಕತಾ ಮಂಡಳಿ’ಯಿಂದ ಅಭಿನಂದನಾ ಪತ್ರ ಮತ್ತು ನಗದು ಬಹುಮಾನವನ್ನು
ಕೊಡಿಸಲಾಗುವ ಪರಿಪಾಠವಿದೆ.
ಕ್ರಿಯಾ ಯೋಜನೆಯ ಅನುಷ್ಠಾನವು ಆಪೇಕ್ಷಣೀಯವೇ ಹೊರತು ಕಡ್ಡಾಯವಲ್ಲ.
ಆದ್ದರಿಂದ ಬಹುತೇಕ ಎಲ್ಲ ಶಿಬರಾರ್ಥಿಗಳು ಕಾಟಾಚಾರಕ್ಕೆಂಬಂತೆ ಯೋಜನೆಯೊಂದನ್ನು
ನಮೂದಿಸಿ, ಸಾಧ್ಯವಾದರೆ ಒಂದಿಷ್ಟು ಆರಂಭ ಶೂರತ್ವ ತೋರಿ ಅನಂತರ ಗಾಳಿಗೆ ತೂರಿ
ಬಿಡುವುದೇ ನಡೆದು ಬಂದಿದೆ. ಆದರೆ ತಾನು ಅವರಿಗಿಂತ ಭಿನ್ನನೆಂದು ತಿಳಿದಿರುವ
ಆದಿತ್ಯ – ಕಾರಣಾಂತರಗಳಿಂದ ಕರ್ತವ್ಯ ವಿಮುಖನಾಗಿರುವ ತಂತ್ರಜ್ಞನೊಬ್ಬನನ್ನು ಸರಿದಾರಿಗೆ
ತರುವ ಯೋಜನೆಯನ್ನು ಆಯ್ದುಕೊಂಡಾಗ, ಹವಾಮಾನ ವೈಪರಿತ್ಯದಲ್ಲೂ ಗುರಿಸೇರುವ
ನಾವಿಕನ ಛಲವಿತ್ತು ಅವನಲ್ಲಿ.
ಆದಿತ್ಯನು ದುಡಿಯುತ್ತಿರುವುದು ಮೋಟಾರ್ ಕಾರುಗಳನ್ನು, ಟ್ರಕ್ಗಳನ್ನು,
ಟೆಂಪೋಗಳನ್ನು- ಉತ್ಪಾದಿಸುವ ಒಂದು ಬೃಹತ್ ಸಂಸ್ಥೆಯಲ್ಲಿ. ಅದರಲ್ಲಿ ಅತಿ ಸಮರ್ಥರೂ,
ಕರ್ತವ್ಯ ನಿಷ್ಠರೂ ಇರುವಂತೆ ಅಷ್ಟಿಷ್ಟು ಮಂದಿ ಆಲಸಿಗಳೂ ಇದ್ದಾರೆ. ಇವೆರಡು
ವರ್ಗಗಳ ನಡುವೆ ಇನ್ನೊಂದು ವಿಶಿಷ್ಟ ವರ್ಗವಿದೆ. ಆ ಮಂದಿಗೆ ಕೆಲಸ ಗೊತ್ತು, ಆದರೆ
ಪ್ರತಿ ಚಲನೆಗೂ ‘ಇಡುಗಾಯಿ ಸೇವೆ’ ನಡೆಯುತ್ತಲೇ ಇರಬೇಕು. ಅದರಲ್ಲಿ ಕೊಂಚ
ಲೋಪವಾದರೂ ಸಿಟ್ಟಿಗೇಳುತ್ತಾರೆ. ಅನ್ಯಾಯವೆನಿಸಿದಾಗಲಂತೂ ಮುಗಿದೇ ಹೋಯಿತು.
ಇಟ್ಟ ಗುರಿ-ಕೊಟ್ಟ ಕೆಲಸ- ಎರಡೂ ಹಾಳು. ಇವರ ಬೆನ್ನಿಗೆ ಕಾರ್ಮಿಕ ಸಂಘದ
ನಾಯಕರೂ ನಿಲ್ಲುತ್ತಾರೆ. ಹಕ್ಕುಗಳನ್ನಷ್ಟೆ ಅಸ್ತ್ರವಾಗಿಟ್ಟುಕೊಂಡು ಕರ್ತವ್ಯಗಳನ್ನು ಹಿಂದಕ್ಕಟ್ಟುತ್ತಾರೆ.
ಹೀಗೆಲ್ಲ ಏಕೆಂದು ಇಲ್ಲಿ ಯಾರೂ ಪ್ರಶ್ನಿಸುವ ಹಾಗಿಲ್ಲ. ಕಾರಣ ಇದೊಂದು ಸರ್ಕಾರಿ
ಸ್ವಾಮ್ಯದ ಸಾರ್ವಜನಿಕ ಉದ್ದಿಮೆ !
ಆರೇಳು ತಿಂಗಳಿಂದ ಕೆಲಸವನ್ನು ಮೂಸದ ‘ಹಠಯೋಗಿ’ ಗಿರೀಶನನ್ನು ಸರಿದಾರಿಗೆ
ತರುವ ಯತ್ನಕ್ಕಿಂತ, ಮರಳು ಹಿಂಡಿ ಎಣ್ಣೆ ಬರಿಸುವುದೇ ಸುಲಭ’ ವೆಂದು ಆದಿತ್ಯನ
ಸರೀಕರು ಲೇವಡಿ ಮಾಡಿದ್ದರು. ಅದಕ್ಕೆ ಅವನು ತಿರಸ್ಕಾರದ ನಗೆಯಾಡಿದ್ದ. ನರಹಂತಕ
ಅಂಗೂಲಿಮಾಲನನ್ನು ಗೆದ್ದ ಗೌತಮ ಬುದ್ಧ, ದಾರಿಗಳ್ಳ ವ್ಯಾಧನನ್ನು ಮಹಾಕವಿ ವಾಲ್ಮೀಕಿಯಾಗಿ
ಕಣ್ತೆರೆಸಿದ ನಾರದ, ಚೆಂಬಲ್ ಢಕಾಯಿತರನ್ನು ಮುಖ್ಯವಾಹಿನಿಗೆ ತಂದ ಜೆ.ಪಿ.-ಇವರೆಲ್ಲ
ಈಗಲೂ ಅವನಿಗೆ ಆದರ್ಶವಾಗಿದ್ದಾರೆ.
‘ನೀನು ಯಾವುದೋ ಕಾಲದ ದಂತ ಗೋಪುರದಲ್ಲಿದ್ದೀಯಾ, ಅಯೋಮಯವಾದ
ಸ್ವಾತಂತ್ರ್ಯೕತ್ತರ ಭಾರತೀಯ ಸಮಾಜ ಸ್ಥಿತಿಯಲ್ಲಿ ಯಾವ ವಿದೇಶೀ ಮೇನೇಜ್ಮೆಂಟ್
ಥಿಯರಿಯೂ ಕೆಲಸಕ್ಕೆ ಬಾರವು’- ಮತ್ತೆ ಛೇಡಿಸಿದ್ದರು ಅವರೆಲ್ಲ. ಅದಕ್ಕೂ ಆದಿತ್ಯನ
ಶುಷ್ಕ ನಗೆಯಷ್ಟೇ ಉತ್ತರ.
ಆಗೊಂದಿಷ್ಟು ಕಾಲ ಈ ಮಣ್ಣಿನ ಮಕ್ಕಳಿಗೂ ಒಳ್ಳೆಯ ದೆಶೆ ಬಂದಿತ್ತು. ರಾಜ್ಯ
ಸರ್ಕಾರದ ಕಾವಲು ಸಮಿತಿಯು ಪ್ರಾಮಾಣಿಕ ಕೆಲಸ ಮಾಡಿತು. ಸರ್ಕಾರಿ ಸ್ವಾಮ್ಯದ
ಉದ್ದಿಮೆಗಳಲ್ಲಿ ಕಾರ್ಮಿಕರನ್ನು ನೇಮಿಸಿಕೊಳ್ಳುವಾಗ ಮಣ್ಣಿನ ಮಕ್ಕಳನ್ನೇ ಪ್ರವೇಶ ಪರೀಕ್ಷೆಗೆ
ಕರೆಯಬೇಕಾದ್ದು ಕಡ್ಡಾಯವಾಗಿತ್ತು. ಈ ವಿಷಯದಲ್ಲಿ ಗಿರೀಶ ನೂರಕ್ಕೆ ನೂರರಷ್ಟು
ಅರ್ಹತೆ ಹೊಂದಿದವನು. ಅಂತಿಮ ಹಂತವಾದ ಮುಖಾ ಮುಖಿ ಪರೀಕ್ಷೆಯಲ್ಲಿ ಅವನನ್ನು
ಆಯುವಾಗ ಎದುರಾಗಿದ್ದು ನಾನಾ ರೀತಿಯ ಸಮಸ್ಯೆಗಳು. ವಿದ್ಯಾರ್ಹತೆ ಮತ್ತು
ಆಕಾಶ ಬುಟ್ಟಿ ಮತ್ತು ಏಣಿ / 118 ಆಕಾಶ ಬುಟ್ಟಿ ಮತ್ತು ಏಣಿ / 119
ಕಾರ್ಯಾನುಭವಗಳ ತೋಲನೆ, ಜಾತಿ-ಮತದ ಎಳೆತ-ಸೆಳೆತಗಳು, ಹಿಂಬಾಗಿಲ ವಶೀಲಿ
ಬಾಜಿ ಇತ್ಯಾದಿ. ಗಿರೀಶನೂ ಇತರರಂತೆ ಒಂದು ಟ್ರೇಡ್ ಟ್ರೈನಿಂಗ್ ಕೋರ್ಸ್ ಮಾಡಿದವನು.
ಆದರೆ ಕಾರ್ಯಾನುಭವದಲ್ಲಿ ಇತರರಿಗಿಂತ ಮುಂದಿದ್ದ. ಪ್ರಯೋಗ ಪರೀಕ್ಷೆಯಲ್ಲಿ ಅವನ
ಕಾಲೆಳೆಯುವ ಯತ್ನಗಳು ಇಲಾಖೆಯ ಕೆಲ ಹಿರಿಯ ಪಟ್ಟಭದ್ರರಿಂದಲೇ ನಡೆದಿದ್ದವು.
ಆದಾಗ್ಯೂ ಅವನ ನೈಪುಣತೆ, ತಾಂತ್ರಿಕ ಅರಿವು, ಮೌಲಿಕ ಗುಣಗಳನ್ನು ಒರೆಹಚ್ಚಿ ಪ್ರಕಾಶಿಸುವಂತೆ
ಮಾಡುವುದರಲ್ಲಿ ಆದಿತ್ಯ ಮುಖ್ಯ ಪಾತ್ರ ವಹಿಸಿದ್ದ. ಹಳ್ಳಿಯ ಸಾಮಾನ್ಯ ರೈತನೊಬ್ಬನ
ನಾಲ್ಕನೆಯ ಮಗನಾಗಿ ಹುಟ್ಟಿದ ಗಿರೀಶ ಈ ಇಲಾಖೆಯಲ್ಲಿ ಜಾಗ ಪಡೆದಿದ್ದು ಜಾತಿ, ಹಣ,
ಶಿಫಾರಸ್ಸು – ಎಲ್ಲವನ್ನೂ ಮೀರಿದ ಪ್ರತಿಭೆ-ಯೋಗ್ಯತೆಗಳಿಂದ ಎಂದು ಆಯ್ಕೆ ಸಮಿತಿಯಲ್ಲಿ
ಒಬ್ಬನಾಗಿದ್ದ ಆದಿತ್ಯ ಧೈರ್ಯವಾಗಿ ಹೇಳುತ್ತ ಬಂದಿದ್ದಾನೆ.
ಇಲಾಖೆಯನ್ನು ಸೇರಿದ ಹೊಸತರಲ್ಲಿಯೇ ಅಭ್ಯಾಸಕ್ಕೆಂದು ಕೊಡಲಾಗಿದ್ದ ಸರ್ಕ್ಯೂಟ್
ಬೋರ್ಡೊಂದನ್ನು ಒಂದೇ ದಿನದಲ್ಲಿ ಯಶಸ್ವಿಯಾಗಿ ಪೂರೈಸಿ ಹಲವರಿಗೆ ಅಚ್ಚರಿ ಮೂಡಿಸಿದ್ದ.
ಮುಂದೆ ಅವನು ಸಾಗಿ ಬಂದ ಹಾದಿ ‘ಹೊಸತರಲ್ಲಿ ಗೋಣಿಯನ್ನು ಎತ್ತೆತ್ತಿ ಒಗೆದ ಅಗಸ’
ನಂತೇನೂ ಆಗಿರಲಿಲ್ಲ. ಅವನು ಸಿದ್ಧಪಡಿಸಿದ ಸರ್ಕ್ಯೂಟ್ ಬೋರ್ಡ್ಗಳನ್ನು ಅಳವಡಿಸಿದ
ಎಲೆಕ್ಟ್ರಾನಿಕ್ ಕೌಂಟರ್ಗಳು ಟ್ಯಾಕೋಮೀಟರ್ಗಳಾಗಿ, ಫ್ಲೋರೇಟ್ ಕೌಂಟರ್ಗಳಾಗಿ,
ಟೈಮರ್ಗಳಾಗಿ-ಈಗಲೂ ಸಮರ್ಥವಾಗಿ ಕೆಲಸ ಮಾಡುತ್ತಿವೆ. ಮಂಡಲ ನಕ್ಷೆಗಳನ್ನು
ಅರ್ಥ ಮಾಡಿಕೊಳ್ಳುವಲ್ಲಿ, ಬೆಸುಗೆ ಕಬ್ಬಿಣ (ಸೋಲ್ಡರಿಂಗ್ ಐರನ್)ವನ್ನು ಲೇಖನಿಯಂತೆ
ಬಳಸುವುದರಲ್ಲಿ – ಹೇಗೆ ಕುಶಲನೋ ಹಾಗೆ ಬದ್ಧತೆ, ಹಾಜರಾತಿ, ಸಮಯಪಾಲನೆಗಳನ್ನೂ
ಮೈಗೂಡಿಸಿಕೊಂಡವನು ಅವನು. ಇಂತಹ ವಿಶಿಷ್ಟ ಗುಣಗಳನ್ನು ಕಂಡು ಕರುಬುವವರೂ
ಇಲಾಖೆಯಲ್ಲಿ ಇಲ್ಲದಿಲ್ಲ. ‘ಈ ಹುಡುಗ ನಿಜಕ್ಕೂ ಇಲಾಖೆಗೊಂದು ಆಸ್ತಿ’ ಎಂಬುದಾಗಿ
ಬಾಸ್ ಅರವಿಂದಮ್ ಆದಿತ್ಯನ ಮುಂದೆ ಶ್ಲಾಘಿಸಿದ್ದರು.
ಆದರೆ ದುರಂತ, ಆದಿತ್ಯ ಜರ್ಮನಿಗೆ ಆರು ತಿಂಗಳ ವಿಶೇಷ ತರಪೇತಿಗೆ ಹೋಗಿ
ಬರುವಷ್ಟರಲ್ಲಿ ಗಿರೀಶನ ಬದುಕಿನ ಚಿತ್ರವೇ ಬದಲಾಗಿತ್ತು. ಅವನ ಕಾರ್ಯ ಚಟುವಟಿಕೆಗಳ
ಮೇಲುಸ್ತುವಾರಿ ವಹಿಸುತ್ತಿದ್ದ ಆದಿತ್ಯನ ಜಾಗದಲ್ಲೀಗ ವೀರಭದ್ರ ರೆಡ್ಡಿ ಕೂತಿದ್ದಾನೆ. ಉದ್ದಕ್ಕೂ
ಪ್ರೋಗ್ರೆಸ್ ಅನುಭವ ಇರುವ ಆ ಮೇನೇಜರ್ಗೆ ಬಹುಮುಖೀ ಚಟುವಟಿಕೆಯ ಅಸೆಂಬ್ಲಿ
ಷಾಪನ್ನು ಹೇಗೆ ತಾನೆ ನಿಭಾಯಿಸುವುದು ಸಾಧ್ಯ? ಕೊಟ್ಟ ಕೆಲಸವನ್ನು ಒಪ್ಕೋಬೇಕು,
ಹೇಳಿದಷ್ಟು ಮಾಡಬೆಕು, ಪ್ರೇರಕಧನ (ಇನ್ಸ್ಂಟೀವ್) ವಿಚಾರದಲ್ಲಿ ಯಾರೂ ತರಲೆ
ತೆಗೆಯಕೂಡದು-ಮುಂತಾದ ಸರ್ವಾಧಿಕಾರಿ ಧೋರಣೆಗಳು ಯಾರನ್ನಾದರೂ
ವ್ಯಗ್ರಗೊಳಿಸಿಯಾವು. ಅದರಲ್ಲೂ ಗಿರೀಶನಂಥಾ ಸ್ವಾಭಿಮಾನಿಗೆ? ಆದಿತ್ಯನ ಸಹಾಯಕ
ಹೇಮಗಿರಿಯ ಮುಂದೆಯೇ ‘ನನ್ನ ಕೆಲಸದ ಬಗ್ಗೆ ಆ ರೆಡ್ಡಿಗೇನು ತಿಳಿದಿದೆ. ನೀವು ಕೆಲಸ
ಕೊಡಿ’ ಎಂದುಬಿಟ್ಟಿದ್ದ.
ಬಾಸ್ ಅರವಿಂದಮ್ ಕೊಂಬಿಲ್ಲದ ಕಾಮಧೇನು ! ಇಲಾಖೆಯ ಯಾರೂ ಸಹ
ಅವರನ್ನು ನೇರವಾಗಿ ಕಂಡು ಕುಂದು ಕೊರತೆಗಳನ್ನು ಹೇಳಿಕೊಳ್ಳಬಹುದಾಗಿದ್ದ ಉದಾರಿ.
ಆದರೆ ರೆಡ್ಡಿ ‘ಐ ಆ್ಯಮ್ ದಿ ಪ್ರಾಪರ್ ಛಾನೆಲ್’ ಎಂಬುದಾಗಿ ಹೇಳುತ್ತ ಅಡ್ಡಗೋಡೆ
ಹಾಕಿದ. ಅಸೆಂಬ್ಲಿ ಷಾಪೇ ಅಲ್ಲದೆ ವಿನ್ಯಾಸ, ನಕ್ಷಾ ವಿಭಾಗ, ಪ್ರಯೋಗ ಶಾಲೆ, ಪರೀಕ್ಷಣೆ,
ದಾಸ್ತಾನು, ಖರೀದಿ ಹೀಗೆ ಹಲವಾರು ಜವಾಬ್ದಾರಿಗಳನ್ನು ಹೊತ್ತ ಅವರಿಗೆ ಯಾವೊಂದು
ಕಡೆಯೂ ವಿಶೇಷವಾದ ನಿಗಾ ಇಡಲು ಸಾಧ್ಯವಿಲ್ಲ. ಸಂಬಂಧಪಟ್ಟ ಗುಂಪಿನ ಮುಖ್ಯಸ್ಥರ
ವರದಿಯನ್ನು ಆಧರಿಸಿಯೇ ಕಾರ್ಯಭಾರ ಮಾಡಬೇಕಿತ್ತು. ರೆಡ್ಡಿಗಾದರೋ ಅಸೆಂಬ್ಲಿ ಷಾಪಿನ
ಚಟುವಟಿಕೆ ಮುನ್ನಡೆಗಳ ವರದಿಯ ಜೊತೆ ಜೊತೆ ದೂರು ಚಾಡಿಗಳ ಪಟ್ಟಿಯನ್ನು
ಸೇರಿಸುವ ಕೆಟ್ಟ ಚಾಳಿ !
ಆದರ್ಶ ಕರ್ಮಯೋಗಿಯಂತಿದ್ದ ಗಿರೀಶನ ವೈಪರೀತ್ಯ ನಡಾವಳಿ ಶುರುವಾಗಿದ್ದು
ಒಂದು ಪ್ರಯಾಣ ಭತ್ಯೆಯ ತಕರಾರಿನಿಂದ. ಸೂಪರ್ವೈಸರ್ ಹೇಮಗಿರಿ ನೇತೃತ್ವದಲ್ಲಿ
ಮೂವರು ತಂತ್ರಜ್ಞರು ಕಾರ್ಯನಿಮಿತ್ತ ರಾಜಾಸ್ಥಾನದ ಉದಯಪುರಕ್ಕೆ ಹೋಗಿ ಬಂದರು.
ಹಿಂದಿರುಗಿದನಂತರ ತನ್ನ ರೈಲು ಟಿಕೆಟ್ಟುಗಳನ್ನು ಗಿರೀಶ ಎಲ್ಲಿಯೋ ಕಳೆದುಕೊಂಡ.
ಪ್ರವಾಸಕ್ಕೆಂದು ಪಡೆದುಕೊಂಡ ಮುಂಗಡ ಹಣಕ್ಕೆ ಖರ್ಚು ವೆಚ್ಚದ ವರದಿಯನ್ನು ಲೆಕ್ಕ
ಪತ್ರ ಇಲಾಖೆಗೆ ಸಲ್ಲಿಸಬೇಕಲ್ಲಾ, ಆಗ ರೈಲು ಟಿಕೆಟಿನ ಪ್ರತಿಗಳನ್ನು ವರದಿಯೊಂದಿಗೆ
ಲಗತ್ತಿಸಬೇಕಾದ್ದು ಕಡ್ಡಾಯ, ಅದು ಸಾಧ್ಯವಾಗದಿದ್ದರೆ ಟಿಕೆಟ್ಟುಗಳ ಪಿ.ಎನ್.ಆರ್.
ಸಂಖ್ಯೆಗಳನ್ನಾದರೂ ಬರೆದುಕೊಡಬೇಕು. ಅವೆರಡೂ ಸಾಧ್ಯವಾಗದ್ದರಿಂದ ಲೆಕ್ಕ ಪತ್ರ
ಅಧಿಕಾರಿಯು ಗಿರೀಶನ ಮೇಲೆ ಕಠಿಣ ಕ್ರಮವನ್ನು ಕೈಗೊಂಡ. ಹೋಗಿ ಬರುವ ಪ್ರಥಮ
ದರ್ಜೆ ರೈಲು ಪ್ರಯಾಣದ ಪೂರ್ತಿ ಹಣವನ್ನು ಅವನ ಸಂಬಳದಲ್ಲಿ ಕಟಾಯಿಸುವಂತೆ
ಪೇರೋಲ್ಗೆ ಆದೇಶವಿತ್ತ.
ಇಲಾಖೆಯಲ್ಲಿ ಗಿರೀಶ ಸಿಕ್ಕಾಪಟ್ಟೆ ಕೂಗಾಡಿದ. ಅವನಿಗೆ ಎಲ್ಲರಿಂದ ಸಿಕ್ಕ ಉತ್ತರ
ಮಾತ್ರ – ‘ಒಂದ್ವೇಳೆ ನಮ್ಮ ಬಾಸ್ ಅವರೇ ಈ ರೀತಿ ಮಾಡಿದ್ರೆ ವೆಂಕಟೇಶ್ವರಲು ಅವರ
ಸಂಬಳಕ್ಕೂ ಕತ್ತರಿ ಹಾಕಿಬಿಡ್ತಾನೆ, ಅಂಥಾ ಕಟ್ಟುನಿಟ್ಟಿನ ಮನುಷ್ಯ ಅವನು’ -ಎಂಬುದೇ.
ಅಲ್ಲಿಂದಲೇ ಆರಂಭವಾಗಿದ್ದು ಗಿರೀಶನ ‘ಮೊದಲು ಹಿಡ್ಕಂಡಿರೋ ಸಂಬಳಾನ
ಕೊಡ್ಸಿ. ಆಮೇಲೆ ಕೆಲಸದ ಮಾತು’ – ಎಂಬ ತಿರುಮಂತ್ರ . ರೆಡ್ಡಿ ಕೊಡುವ ಕಾರ್ಯಾದೇಶ
ಪತ್ರ, ಕಾಂಪೋನೆಂಟ್ಗಳು – ಅವನ ಮೇಜಿನ ಮೇಲೆ ಕುಳಿತು ನಿದ್ದೆ ಮಾಡಲಾರಂಭಿಸಿದವು.
ದಿನಕ್ಕೆರಡು ಪಂಚ್ ಮಾಡಿ ತನ್ನ ಹಾಜರಾತಿಯನ್ನು ದಾಖಲಿಸಿದರಷ್ಟೆ ಅವನಿಗೆ ತಿಂಗಳ
ಸಂಬಳ ಬರುವುದು ಸಾಧ್ಯವಿಲ್ಲ. ಅದಕ್ಕೆ ಕಾರ್ಯಾದೇಶ ಪತ್ರಗಳಿಂದ ಕೆಲಸದ ಗಂಟೆಗಳನ್ನು
ದಾಖಲಿಸುವುದೂ ಅಗತ್ಯ.
‘ಸರ್, ಇವನಿಗೆ ಎರಡು ವಾರ ಐಡ್ಲ್ ಮ್ಯಾನವರ್ಸ್ ಬುಕ್ ಮಾಡ್ತೀನಿ’ ಎನ್ನುವ
ರೆಡ್ಡಿಗೆ ಬಾಸ್ ಅವರ ಸಾಂತ್ವನ ! ‘ಅದೆಲ್ಲ ಬೇಡ ರೆಡ್ಡಿ, ಹಾಗೆ ಬುಕ್ ಮಾಡಿದ್ರೆ ಇಲಾಖೇಲಿ
ಅವನಿಗೆ ಕೆಲಸ ಕೊಡೋಕೆ ಆಗ್ತಾಯಿಲ್ಲ ಅನ್ನೋ ಕೆಟ್ಟ ಅಭಿಪ್ರಾಯ ಬರ್ತದೆ. ಆಗ
ಆಕಾಶ ಬುಟ್ಟಿ ಮತ್ತು ಏಣಿ / 120 ಆಕಾಶ ಬುಟ್ಟಿ ಮತ್ತು ಏಣಿ / 121
ಮ್ಯಾನ್ಪವರ್ನ ಕಡಮೆ ಮಾಡ್ಬೇಕಾಗುತ್ತೆ. ಹೇಗೋ ಬೇರೆಯವರ ಜಾಬ್ ಕಾರ್ಡು
(ಕಾರ್ಯಾದೇಶ ಪತ್ರ) ಗಳಿಂದ ಬುಕ್ ಮಾಡ್ಕೊಳಿ. ಅವನೂ ಎಷ್ಟು ದಿನಾಂತ ಸುಮ್ನೆ
ಕುಂತಿರೋದಕ್ಕೆ ಸಾಧ್ಯ?’ ಎಂದಾಗ ರೆಡ್ಡಿಗೆ ಮೈ ಪರಚಿಕೊಂಡಂತಾಯ್ತು.
‘ಎರಡು ಪಂಚು-ಒಂದು ಲಂಚ್’ ಮಾಡಿ ತಿಂಗಳು-ತಿಂಗಳು ಸಂಬಳ
ಪಡೆಯುವವನನ್ನು ಕಂಡು ಬೇರೆಯವರು ಸುಮ್ಮನಿದ್ದಾರೆಯೇ? ‘… ರೆಡ್ಡಿಸಾರ್, ನಾಳೆಯಿಂದ
ನಾವೂ ಕೂಡಾ ಹಿಂಗೇನೆ ಬಂದು ಹೋಗ್ತೀವಿ, ಯಾವುದಾದರೂ ಜಾಬ್ ಕಾರ್ಡ್ನಲ್ಲಿ
ನಮಗೂ ಬುಕ್ ಮಾಡಿ ಹಾಗಾದ್ರೆ’ ಅಂತ ಅಡ್ಡರಾಗ ತೆಗೆದರು. ರೆಡ್ಡಿಗೆ ತಲೆ ಬಿಸಿಯಾಗಿ
ಮೂರು ದಿನಗಳ ಕಾಲ ತಿರುಪತಿಗೆ ಯಾತ್ರೆ ಹೋಗಿಬಿಟ್ಟ ! ಸಂಕಟದಲ್ಲಿ ವೆಂಕಟರಮಣನ
ಧ್ಯಾನ !
ಅದರ ಮುಂದಿನ ತಿಂಗಳಲ್ಲೇ ಇನ್ನೊಂದು ರಾದ್ಧಾಂತವಾಯಿತು. ತಿಂಗಳ
ಪೂರ್ತಿ ಹಾಜರಿದ್ದ ಗಿರೀಶನ ಪಂಚ್ ಕಾರ್ಡನ್ನು ಯಾರೋ ಕಿಡಿಗೇಡಿಗಳು
ನಾಪತ್ತೆಯಾಗಿಸಿದರು. ಅದರಿಂದ ಅವನಿಗೆ ಬಂದ ಕೋಪವು ಆಕ್ರೋಶವಾಗಿ ಇಲಾಖೆಗೆ
ಬಂದವನೇ ಸೂಚನಾ ಫಲಕದ ಹೊರಗಾಜನ್ನು ಗುದ್ದಿ ಠಳಾರೆನಿಸಿದ. ಸದ್ದು ಕೇಳಿ ಜನ
ಸೇರಿದರು. ಏನಾಯಿತೆಂದು ಅವರು ಕಣ್ಣರಳಿಸುವಂತೆಯೇ ಅವನು ‘ಬಾಸ್ಟರ್ಡ್ಸ್’ ಅಂತ
ಕಿರುಚಿ ನೆಲದಲ್ಲಿದ್ದ ಅನಾಥ ಕಾಗದದ ಪೆಟ್ಟಿಗೆಯೊಂದನ್ನು ಝಾಡಿಸಿ ಕಾಲ್ಚೆಂಡಾಡಿದ.
ಕುತೂಹಲಿಗಳ ಸಂಖ್ಯೆ ಇನ್ನೂ ಹೆಚ್ಚಿತು. ಕಾರ್ಮಿಕ ಸಂಘದ ಕಾರ್ಯಕಾರೀ ಸಮಿತಿಯ
ಸದಸ್ಯ ರಹಮಾನ್ ಪಾಷಾ ಸುದ್ದಿ ತಿಳಿದು ಅಲ್ಲಿಗೆ ಧಾವಿಸಿದ. ಬಾಸ್ ಅರವಿಂದಮ್ ಆಗ
ಇಲಾಖೆಯಲ್ಲಿ ಇಲ್ಲವಾಗಿದ್ದರಿಂದ ಅವನು ಮೇನೇಜರ್ ರೆಡ್ಡಿಯನ್ನು ಬಹಳ ವಿಚಾರಿಸಿದ.
ಅನಂತರ ಗಿರೀಶನಿಗೂ ಸಾಂತ್ವನ ಹೇಳಿ, ತಪ್ಪನ್ನು ಸರಿಪಡಿಸುವ ಆಶ್ವಾಸನೆ ಕೊಟ್ಟು ಹೋದ.
ಪುಡಿಯಾಗಿ ನೆಲದಲ್ಲಿ ಬಿದ್ದಿದ್ದ ಗಾಜಿನ ಚೂರುಗಳನ್ನು ಎತ್ತಿ ಹಾಕಲು ತೊಡಗಿದ ಹೆಲ್ಪರ್ಗೆ
ರೆಡ್ಡಿಯು ‘ಬಾಸ್ ಬರೋವರೆಗೂ ಅದು ಅಲ್ಲೇ ಇರಲಿ’ ಅಂತ ತಡೆಹಾಕಿದ.
ಪಂಚ್ ಕಾರ್ಡ್ ಮಾಯವಾದ್ದಕ್ಕೂ-ತನಗೂ ಏನೂ ಸಂಬಂಧವಿಲ್ಲವೆಂದು
ರೆಡ್ಡಿಯು ದೇವರ ಹೆಸರಿನಲ್ಲಿ ಪ್ರಮಾಣ ಮಾಡಿದರೂ, ಗಿರೀಶನ ಗುಮಾನಿ, ಅದರಿಂದೆದ್ದ
ಶಾಖ ಕಮ್ಮಿಯಾಗಲೇ ಇಲ್ಲ. ‘ನನಗೆ ಈ ತಿಂಗಳ ಸಂಬಳ ಬರದೇ ಇರಲಿ, ಆ ಬಾಸ್ಟರ್ಡ್ನ
ಪ್ಯಾಂಟ್ ಬಿಚ್ಚಿ ಬಿಡ್ತೀನಿ’ ಅಂತ ಸೂರು ಮುಟ್ಟುವ ಬೆದರಿಕೆ ಹಾಕಿದ.
ಇಷ್ಟಾಗಿಯೂ ಅವನ ಸಂಬಳವೇನೂ ಬಾರದಿರಲಿಲ್ಲ. ಬಾಸ್ ಅವರು ಪೇರೋಲ್
ಮುಖ್ಯಸ್ಥನಿಗೊಂದು ಪತ್ರ ಬರೆದು ಗಿರೀಶನ ಪೂರ್ಣ ಹಾಜರಾತಿಯನ್ನು ಸಮರ್ಥಿಸಿದ್ದರು,
ಅದೂ ಹೇಮಗಿರಿಯ ಒತ್ತಾಸೆಯ ಮೇರೆಗೆ. ಅದನ್ನೂ ಸಹ ತನ್ನ ಸಾಧನೆಯೆಂಬಂತೆ ರೆಡ್ಡಿ
ಪ್ರಚಾರ ಮಾಡಿಕೊಂಡರೂ, ಗಿರೀಶ ನಂಬಲಿಲ್ಲ.
ಮುಂದಿನ ವೈಪರೀತ್ಯಗಳನ್ನೂ, ಕೆಲಸದ ಒತ್ತಡವನ್ನೂ ಗಮನದಲ್ಲಿಟ್ಟುಕೊಂಡ
ಬಾಸ್ ಬೇರೆ ಇಲಾಖೆಯಲ್ಲಿದ್ದ ಎಲೆಕ್ಟ್ರಿಷಿಯನ್ ಜಯರಾಜನನ್ನು ಕರೆಸಿಕೊಂಡು, ಅವನಿಗೆ
ಗಿರೀಶನು ಮಾಡುತ್ತಿದ್ದ ಕೆಲಸಗಳಲ್ಲಿ ತರಪೇತು ನೀಡಬೇಕೆಂದು ಹೇಮಗಿರಿಗೆ ಆದೇಶವಿತ್ತರು.
ಹೊಸಬ ಸ್ವಲ್ಪ ನಿಧಾನವಾಗಿಯಾದರೂ ಅಂಗುಲಂಗುಲವಾಗಿ ಕೆಲಸ ಕಲಿಯುತ್ತ ಗಿರೀಶನಿಗೆ
ಪರ್ಯಾಯ ಪುರುಷನಂತೆ ಬೆಳೆಯತೊಡಗಿದ.
ಈ ಮಧ್ಯೆ ಗಿರೀಶನ ಮದುವೆಯೂ ಸದ್ದಿಲ್ಲದೆ ನಡೆದು ಹೋಯಿತು. ಸಾಮಾನ್ಯವಾಗಿ
ಇಲಾಖೆಯ ಯಾವುದೇ ಉದ್ಯೋಗಿಗೆ ಮದುವೆಯಾದರೆ, ಇಡೀ ಇಲಾಖೆಯನ್ನು
ಆಮಂತ್ರಿಸುವುದು ರೂಢಿ. ಆದರೆ ಗಿರೀಶನಾದರೋ ಎಂಜಿನೀಯರ್ ಹೇಮಗಿರಿ ಮತ್ತು
ಹಿರಿಯ ತಂತ್ರಜ್ಞ ಶೇಖರಯ್ಯ-ಇವರಿಬ್ಬರಿಗೆ ಮಾತ್ರ ಆಹ್ವಾನ ಪತ್ರಿಕೆ ಕೊಟ್ಟಿದ್ದ. ಶೇಖರಯ್ಯ
ಅವನೂರಿನವನೇ ಆದ್ದರಿಂದ ಬಿಡುವ ಹಾಗಿಲ್ಲ. ಈಗ ಇಡೀ ಇಲಾಖೆಯಲ್ಲಿ ತನಗೆ
‘ಅಯ್ಯೋಪಾಪ’ ಎನ್ನುವ ಪ್ರಾಣಿಯೆಂದರೆ ಅದು ಹೇಮಗಿರಿ ಮಾತ್ರ. ಆರತಕ್ಷತೆಯ
ಸಮಯದಲ್ಲಿ ತನ್ನ ವಧುವಿನ ಕಿವಿಯಲ್ಲಿ ‘ನನ್ನ ಬಾಸ್ ಆದಿತ್ಯ, ಅವರನ್ನು ಬಿಟ್ಟರೆ
ಇವರನ್ನಷ್ಟೆ ನಾನು ಲೆಕ್ಕಕ್ಕಿಟ್ಟಿರೋದು’ ಎಂದಿದ್ದನಂತೆ. ಇಂತಹುದೊಂದು ಭಾವನಾತ್ಮಕ
ಸಂಬಂಧದ ಮಾತೂ ಮುಂದೆ ಆದಿತ್ಯನ ಕ್ರಿಯಾಯೋಜನೆಗೆ ಪ್ರೇರಣೆ ನೀಡಿರಬಹುದೇನೋ!
ಮದುವೆಯ ಅನಂತರ ಪುರುಷರಾಗಲಿ, ಸ್ತ್ರೕಯರಾಗಲಿ, ಮೊದಲಿಗಿಂತ ಹೆಚ್ಚಿನ
ಜವಾಬ್ದಾರಿಯುಳ್ಳವರಾಗುತ್ತಾರೆ. ಆದರೆ ಅಂತಹ ಯಾವುದೇ ಕುರುಹು ಗಿರೀಶನಲ್ಲಿ
ಕಾಣಲಿಲ್ಲ. ಒಂದು ಓಡಾಡುವ ಯಂತ್ರದಂತೆ ಅವನು ಇಲಾಖೆಗೆ ಬರುತ್ತಾನೆ, ಹೋಗುತ್ತಾನೆ.
ಪಂಚ್ ಕಾರ್ಡಿನಲ್ಲಿ ಹಾಜರಾತಿಯನ್ನು ತಪ್ಪದೆ ದಾಖಲಿಸುತ್ತಾನೆ. ಇಲಾಖೆಯ ಹಾಜರಾತಿ
ಪುಸ್ತಕದಲ್ಲೂ ಸಹಿ ಮಾಡುತ್ತಾನೆ. ತಿಂಡಿ-ಕಾಫಿಗೆ, ಊಟಕ್ಕೆ ಕ್ಯಾಂಟೀನಿಗೆ ಹೋಗುವಾಗ
ಅವನೊಂದು ಒಂಟಿ ಸಲಗ. ಅಲ್ಲಿಗೂ ಸಹ ತಡವಾಗಿ ಹೋಗುತ್ತಾನೆ. ಎಲ್ಲರಿಗಿಂತ
ಮುಂಚೆಯೇ ಹಿಂದಿರುಗಿ ಸ್ವಸ್ಥಾನದಲ್ಲಿ ಕೂಡುತ್ತಾನೆ. ಯಾರೊಡನೆಯೂ ಮಾತಿಲ್ಲ.
ಅವನ ಮೌನದ ಕೊಳಕ್ಕೆ ಕಲ್ಲೆಸೆಯಲು ಬರುವ ಯಾರನ್ನಾದರೂ ‘ಸುಮ್ಮನೆ ನಿಮ್ಮ ಕೆಲ್ಸ
ನೀವು ನೋಡ್ಕೊಂಡು ಹೋಗ್ರಿ’ ಎಂದು ಬಾಯಿ ಮುಚ್ಚಿಸುತ್ತಾನೆ.
ದಾಂಪತ್ಯ ಸುಖವು ಮುಖದಲ್ಲಿ ಕಾಂತಿಯಾಗಿ ಹೊಮ್ಮಬೇಕಿತ್ತು. ಹಾಗಾಗಲಿಲ್ಲ.
ಕಣ್ಣುಗಳು ಆಳಕ್ಕಿಳಿದವು, ಗಡ್ಡ ಮೀಸೆಗಳು ದಟ್ಟೈಸತೊಡಗಿದವು. ಕುಳಿತಲ್ಲಿಯೇ ಮೌನವ್ರತ.
ಒಮ್ಮೆಲೇ ಎದ್ದು ಇಲಾಖೆಯ ಒಂದು ತುದಿಯಿಂದ ಇನ್ನೊಂದು ತುದಿಗೆ ಬಾಲ ಸುಟ್ಟ
ಬೆಕ್ಕಿನ ತಿರುಗಾಟ. ಇಂತಹ ಮೌನ, ನಿರ್ಲಿಪ್ತತೆ, ಒಂಟಿತನಗಳ ಹಿಂದಿನ ಸಕಾರಣಗಳು
ಒಗಟಾಗಿಯೇ ಉಳಿದು ಬಿಟ್ಟಿವೆ. ಕೆದಕಿದರೆ ಶಾಪ ಕೊಡುವ ಮುನಿಯಾಗುತ್ತಾನೆ ಅವನು.
ಬಾಸ್ ಅರವಿಂದಮ್ ಎಂಬ ಪುಣ್ಯಕೋಟಿಗೆ ಗಿರೀಶನ ಮೇಲೆ ಶಿಸ್ತು ಕ್ರಮ
ಕೈಗೊಳ್ಳುವ ಯೋಚನೆಗಿಂತ ಕಾರ್ಮಿಕ ಸಂಘದ ರೆಹಮಾನ್ ಪಾಷಾ ಇಲಾಖೆಯ ಮೆಟ್ಟಿಲು
ತುಳಿದಾನೆಂಬ ಆತಂಕವೇ ಹೆಚ್ಚು. ನಿಸ್ಸಹಾಯಕ ರೆಡ್ಡಿಯಾದರೊ ಸೂಚನಾ ಫಲಕದ
ಗಾಜು ಒಡೆಯುವಂಥಾ ಮತ್ತೊಂದು ವಿಘಟನೆ ನಡೆದೀತೇನೋ ಎಂದು ಕಾಯುತ್ತಿದ್ದಾನೆ.
ಜರ್ಮಿನಿಯಿಂದ ಹಿಂದಿರುಗಿದ ಆದಿತ್ಯನಿಗೆ ಕೂಡಲೇ ಬಡ್ತಿ ದೊರಕಿ ಅವನು
ಆಕಾಶ ಬುಟ್ಟಿ ಮತ್ತು ಏಣಿ / 122 ಆಕಾಶ ಬುಟ್ಟಿ ಮತ್ತು ಏಣಿ / 123
ಮುಖ್ಯ ಎಂಜಿನೀಯರ್ ಪದವಿಗೇರಿದ. ಅನಂತರದ ಕೆಲವೇ ದಿನಗಳಲ್ಲಿ ಮೇನೇಜ್ಮೆಂಟ್
ಅಕ್ಯಾಡೆಮಿಯ ತರಪೇತಿ ಶಿಬಿರಕ್ಕೆ ಹೋಗಿದ್ದು ; ಕ್ರಿಯಾಯೋಜನೆ ಎಂಬ ನವ್ಯ ಚರಿತ್ರೆಗೆ
ಮುನ್ನುಡಿ ಬರೆದಿದ್ದು.
ಜೋಗಿ ಗುಡ್ಡದ ಮಂಟಪದಲ್ಲಿ ಕುಳಿತ ಅವನಿಗೆ ಕ್ಷಿತಿಜದ ಚಿತ್ರ ಬಾನಿನ ಅನಂತತೆ
ಮತ್ತೆ ಮತ್ತೆ ಕಾಡಿತು. ಎರಡಕ್ಕೂ ಅದೆಷ್ಟೋ ಅಂತರವಿದೆ. ಬುವಿಯೆಂಬುದು ವಾಸ್ತವ.
ಬಾನು ಕಲ್ಪನೆಯ ಅನಂತತೆ ! ಅವನು ವಾಸ್ತವ ನೆಲೆಯನ್ನು ಹುಡುಕತೊಡಗಿದ. ಮನಸ್ಸು
‘ನೀನು ಸೋಲುವುದೇ ಸೈ’ ಎಂದರೆ, ಅಂತರಾತ್ಮವು ಅದನ್ನು ಅಲ್ಲಗಳೆಯಿತು.
‘ಮಿಸ್ಟರ್ ರೆಡ್ಡಿ, ಇನ್ಮುಂದೆ ಗಿರೀಶನ ಕೆಲಸದ ಉಸ್ತುವಾರಿಯನ್ನು ನನಗೆ ಬಿಡಿ’
ಎಂದು ಕೇಳಿದಾಗ, ರೆಡ್ಡಿ ಎರಡೂ ಕೈಗಳನ್ನು ಜೋಡಿಸಿ ಮೇಲೆತ್ತಿ ‘… ಸದ್ಯ, ನನಗೆ ಶಾಪ
ವಿಮೋಚನೆಯಾಯ್ತು’ ಎಂದು ನಾಟಕದ ಡೈಲಾಗ್ ಹೇಳಿದ. ‘ಆದ್ರೂನೂ, ಅವನಿಗೆ
ಯಾವುದೇ ಕೆಲ್ಸ ಕೊಡೋಕ್ಮುಂಚೆ, ಅವನ ತಲೇನ ಒಂದ್ಸಾರಿ ಸ್ಪೆಷಲಿಸ್ಟ್ ಹತ್ರ ಪರೀಕ್ಷೆ
ಮಾಡ್ಸಿ’ ಎಂಬ ವಿಶೇಷ ಸೂಚನೆಯನ್ನೂ ಕೊಟ್ಟ.
ಮಾರನೆಯ ದಿನ ಆದಿತ್ಯ ಬೆಳಗಿನ ಕಾಫಿಗೆ ಗಿರೀಶನನ್ನು ಆಹ್ವಾನಿಸಿದಾಗ, ಅವನೇನೂ
ನಿರಾಕರಿಸಲಿಲ್ಲ. ಆದರೂ ಕೋಣೆಯೊಳಕ್ಕೆ ಕಾಲಿಡಲು ಸಂಕೋಚಿಸಿದ.
‘ನಿಮ್ಮ ಮದುವೆಗೆ ನಾನು ಇರಲಿಲ್ಲ. ಮದುವೆ ಚೆನ್ನಾಗಿ ನಡೀತೂಂತ ಕೇಳಿದೆ.
ಕಂಗ್ರಾಟ್ಸ್, ಹೇಗಿದೆ ಹೊಸ ಬದುಕು?’- ಆದಿತ್ಯ ಆರಂಭಿಸಿದ. ಗಿರೀಶನು ಪ್ರಶ್ನೆಯಿಂದೇನೂ
ಉತ್ಸುಕನಾಗಲಿಲ್ಲ; ‘ಪರವಾಗಿಲ್ಲ, ಥ್ಯಾಂಕ್ಸ್’ ಅಂತಷ್ಟೇ ಉತ್ತರಿಸಿ ಗಂಭೀರನಾದ.
ಕಾಫಿ ಗುಟುಕುಗಳ ಮಧ್ಯೆ ‘ಆದರೂ ನಿಮ್ಮಲ್ಲಿ ನಾನು ಮೆಚ್ಚಿದ ಗಿರೀಶ್ ಕಾಣಿಸುತ್ತಿಲ್ಲ’
ಎಂದು ಅನುಮಾನದ ನೋಟ ಹರಿಸಿದಾಗಲೂ ‘ಛೆ ಅಂಥಾದ್ದೇನೂ ಇಲ್ಲ’ ಎಂದು
ನುಣುಚಿಕೊಂಡ. ಹಿಂದಿನ ‘ಸರ್’ ಪ್ರಯೋಗ ಅದೇಕೋ ತಪ್ಪಿಸಿಕೊಂಡಿತ್ತು.
ಚಿಂತೆಯಿಲ್ಲವೆಂದುಕೊಂಡು ಪ್ರಶ್ನಾವಳಿಯನ್ನು ಮುಂದುವರಿಸಿದ.
‘ಟ್ರಾವೆಲ್ಲಿಂಗ್ ಅಲ್ಲೊಯನ್ಸ್ ವಿಷಯದಲ್ಲಿ ನಿಮಗೆ ತುಂಬಾ ಅನ್ಯಾಯವಾಯ್ತು
ಅಂತ ಕೇಳಿದೆ, ನಿಜವೇ?’
‘ಆ ಮಾತೆಲ್ಲ ಈಗ್ಯಾಕೆ ಬಿಡಿ’
‘ಹಾಗಲ್ಲ, ನೀವು ಕೆಲಸ ನಿಲ್ಸಿರೋದಕ್ಕೆ ಇಡೀ ಡಿಪಾರ್ಟ್ಮೆಂಟೇ ಆ ಸಂಗತಿ ಕಡೆ
ಬೆರಳು ಮಾಡಿ ತೋರಿಸುತ್ತಾ ಇದೆ. ನೀವೇನೂ ತಪ್ಪು ತಿಳಿಯೋದಿಲ್ಲ ಅಂದ್ರೆ ಆ ದುಡ್ಡನ್ನ
ನಾನು ಕೊಡ್ತೀನಿ..’
ಗಿರೀಶನ ಮುಖ ಗಂಟಿಕ್ಕಿತು.
‘ಜುಜುಬಿ ನಾಲ್ಕು ಸಾವಿರಕ್ಕೆ ನಾನ್ಯಾರಿಗೂ ಕೈ ಚಾಚಬೇಕಾಗಿಲ್ಲ. ನನಗೆ ದೇವರು
ಕೊಟ್ಟಿರೋದು ಸಾಕು. ಆದ್ರೆ ಆ ಟೈಮ್ನಲ್ಲಿ ಡಿಪಾರ್ಟ್ಮೆಂಟ್ನಲ್ಲಿ ಯಾರೂ ನನ್ನ
ಸಹಾಯಕ್ಕೆ ಬರಲಿಲ್ಲ ನೋಡಿ, ಅದಕ್ಕೆ ಕೋಪ ಅಷ್ಟೆ. ಜೊತೆಗೆ ಆ ರೆಡ್ಡಿ ಬೇರೆ ನನ್ನನ್ನು ಸಿ-
ಬೈ-ಟೂ ಲಿಸ್ಟಿಗೆ ಸೇರಿಸಿ, ಇಲ್ಲಿಂದ ಎತ್ತಿಹಾಕಿಸ್ಬೇಕೂಂತ ಎಗರಾಡ್ತಾನೆ. ನಾನೂ ಒಂದು ಕೈ
ತೋರ್ಸೇ ಬಿಡ್ತೀನಿ’.
‘ಇನ್ನು ಮೇಲೆ ಹಾಗಾಗಲ್ಲ ಬಿಡಿ. ನಿಮ್ಮ ಕಷ್ಟ ಸುಖ ನಾನು ವಿಚಾರಿಸ್ಕೊಳ್ತೀನಿ.
ನಾನು ಕೊಡೋ ಕೆಲ್ಸಕ್ಕೆ ಜಾಬ್ ಕಾರ್ಡ್ ಕೊಡೋದಷ್ಟೇ ರೆಡ್ಡಿಯ ಕೆಲಸ’.
‘ಹಂಗೆ ಅಂತ ನಿಮಗೆ ಪೂರ್ತಿ ಪ್ರಾಮಿಸ್ ಮಾಡೋಕಾಗಲ್ಲ’ -ಹಾಗನ್ನುತ್ತ
ಮೀಸೆ ಗಡ್ಡವನ್ನು ನೇವರಿಸಿಕೊಂಡು ಎದ್ದು ಹೊರಟೇ ಬಿಟ್ಟ.
ಅವನ ಕೋಪದ ಮೂಲ ಸಿಗದಿದ್ದರೂ, ಅಷ್ಟು ಹೊತ್ತು ತನ್ನೊಂದಿಗೆ ಮಾತನಾಡುವ
ಮನಸ್ಸು ಮಾಡಿದನಲ್ಲಾ, ಅದೇ ದೊಡ್ಡ ಸಾಧನೆಯೆಂದು ಸಮಾಧಾನವಾಯ್ತು ಆದಿತ್ಯನಿಗೆ.
ತಲೆಯ ಚೆಕ್ ಅಪ್ ಮಾಡಿಸಬೇಕಾದ್ದು ಗಿರೀಶನಿಗೋ ಅಥವಾ ಆ ಮಾತಾಡಿದ ರೆಡ್ಡಿಗೋ
ಎಂದು ತನ್ನಲ್ಲೇ ನಕ್ಕ.
ವೆಲ್ಡರ್ ಶೇಖರಯ್ಯ ತತ್ಕ್ಷಣ ನೆನಪಿಗೆ ಬಂದ. ಗಿರೀಶನ ಊರಷ್ಟೆ ಅಲ್ಲದೆ
ಅವನ ಮನೆಯ ಪರಿಚಯವೂ ಆತನಿಗೆ ಚೆನ್ನಾಗಿಯೇ ಇರಬೇಕು. ಕೆಲಸದ ವೇಳೆಯಲ್ಲೇ
ಗಿರೀಶನ ಮನೆಗೆ ಹೋಗಿ ಬಂದರೆ ಅವನ ನಿರ್ಲಿಪ್ತ ಮನಸ್ಸಿನ ಹಿನ್ನೆಲೆಯ ಜಾಡು
ಸಿಗಬಹುದೇನೋ ! ಆ ಊರಿನ ಹೆಸರು ಕುಂಡಲಾಪುರವಂತೆ. ಅದು ನಗರದ ಉತ್ತರ
ಕೈಗಾರಿಕಾ ಪ್ರದೇಶಕ್ಕೆ ತೀರಾ ಸಮೀಪವೆಂದು ಶೇಖರಯ್ಯ ಹಿಂದೊಮ್ಮೆ ಹೇಳಿದ್ದ ನೆನಪು.
ಮೂವತ್ತು ಸಿಗ್ನಲ್ ಟ್ರಾನ್ಸ್ಫಾರ್ಮರ್ಗಳಿಗೆ ಆರ್ಡರ್ ತೆಗೆದುಕೊಂಡಿರುವ ‘ಟ್ರಾನ್ಸ್ ಫಾರ್ಮಿಕ್ಸ್’
ಎಂಬ ಚಿಕ್ಕ ಸಂಸ್ಥೆಯು ಕೂಡಾ ಅದೇ ಕೈಗಾರಿಕಾ ಪ್ರದೇಶದಲ್ಲಿದೆಯೆಂಬುದೂ ಹೊಳೆಯಿತು.
ಟ್ರಾನ್ಸ್ ಫಾರ್ಮರ್ಗಳು ಹೇಗೂ ಒಪ್ಪಿಗೆ ಪರೀಕ್ಷೆಗೆ ಕಾಯುತ್ತಿದ್ದು, ಜೂನಿಯರ್ಗಳ ಬದಲಿಗೆ
ತಾನೇ ಆ ಕೆಲಸಕ್ಕೆ ಮುಂದಾಗಬೇಕೆಂದು ಆಲೋಚಿಸಿದ.
ಮಾರನೆಯ ಬೆಳಗ್ಗೆಯೇ ಬಾಸ್ಗೆ ಹೇಳಿ ಇಲಾಖೆಯ ಜೀಪನ್ನು ಸಿದ್ಧ
ಮಾಡಿಕೊಂಡಿದ್ದಾಯ್ತು. ಜೊತೆಗೆ ಶೇಖರಯ್ಯನನ್ನೂ ಇಟ್ಟುಕೊಂಡಾಯ್ತು. ಚಾಲಕ
ಚಾಮುಂಡಯ್ಯ ಮಾತ್ರ ತಾನು ಅರ್ಧ ದಿನದ ರಜೆಯ ಮೇಲೆ ಹೋಗುವುದರಿಂದ ಎಲ್ಲಿಗೆ
ಹೋದರೂ ಹನ್ನೆರಡೂವರೆಯೊಳಗೆ ವಾಪಸ್ಸಾಗಬೇಕೆಂದು ನಿಬಂಧನೆ ಹಾಕಿದ. ಆದ್ದರಿಂದ
ಬೆಳಗಿನ ಕಾಫಿಯಾದೊಡನೆ ಹೊರಡುವ ತರಾತುರಿ ತೋರಿದ್ದು.
ಟ್ರಾನ್ಸ್ ಫಾರ್ಮರ್ಗಳ ಲಘು ಪರೀಕ್ಷೆಯನ್ನು ಮುಗಿಸಿ, ಒಪ್ಪಿಗೆಯ ಅಂಕಿತ
ಹಾಕಿದ ಅನಂತರ ಜೀಪಿನ ಮಾರ್ಗದರ್ಶನಕ್ಕಾಗಿ ಶೇಖರಯ್ಯನನ್ನು ಮುಂದಿಟ್ಟುಕೊಂಡ
ಆದಿತ್ಯ.
ಮುಖ್ಯರಸ್ತೆಯಿಂದ ಎರಡು ಮೂರು ಅಡ್ಡರಸ್ತೆಗಳು ಸರಿದನಂತರ ಜೀಪು ಎಡಕ್ಕೆ
ತಿರುಗಿತು. ಸಮತಲವಿಲ್ಲದ ಕಲ್ಲು-ಮಣ್ಣಿನ ಕಚ್ಚಾ ರಸ್ತೆ. ಸ್ವಲ್ಪ ದೂರ ಹೋದಂತೆ ಬಾಳೆ-
ತೆಂಗಿನ ತೋಟಗಳ ಚಿತ್ರ ಬಿಡಿಸಿಕೊಳ್ಳತೊಡಗಿತು. ಮಂಡಿಯೆತ್ತರಕ್ಕೆ ಬೆಳೆದು ನಿಂತ ಭತ್ತದ
ಆಕಾಶ ಬುಟ್ಟಿ ಮತ್ತು ಏಣಿ / 124 ಆಕಾಶ ಬುಟ್ಟಿ ಮತ್ತು ಏಣಿ / 125
ಗದ್ದೆಗಳ ಮೇಲಿಂದ ಹೊತ್ತು ಬಂದ ಕಮ್ಮನೆಯ ಗಾಳಿ ಹಿತವೆನಿಸಿತು. ತಮ್ಮ ತೋಟಗಳ
ನಡುವೆಯೇ ಕೃಷಿಕರು ಕಟ್ಟಿಕೊಂಡಿರುವ ವಿಸ್ತಾರದ ಮನೆಗಳು, ಕೃಷಿಯ- ಪಶುಪಾಲನೆಯ-
ಯಾವುದಾದರೊಂದು ಭಾಗಕ್ಕೆ ತಮ್ಮನ್ನು ತೊಡಗಿಸಿಕೊಂಡಂತೆ ಅಲ್ಲಿಲ್ಲಿ ಕಾಣಬರುವ
ಮಂದಿ. ಜೀಪನ್ನು ಕಂಡು ಬೊಗಳಿಡುವ ನಾಯಿಗಳು, ಕಾಳನ್ನಾಯುವ ಕೋಳಿಗಳು.
ಮುಖ್ಯರಸ್ತೆಯಿಂದ ಒಂದು ಕಿಲೋಮೀಟರ್ನಷ್ಟಾದರೂ ಒಳಗಿದ್ದೀತು ಈ ಊರು.
‘ಅದೋ, ದೊಡ್ಡ ಹಜಾರದ ತಾರಸಿ ಮನೆ ಕಾಣ್ತದಲ್ಲ, ಅದೇ ಗಿರೀಶನ ಮನೆ’
ಎಂದು ಶೇಖರಯ್ಯ ಉತ್ಸುಕನಾಗಿ ತೋರಿಸಿದ. ಅವಿಭಕ್ತ ಕುಟುಂಬದ ವೈಶಾಲ್ಯವನ್ನು
ಸಾರುವಂತಿದೆ ಆ ಮನೆ. ಗಿರೀಶ ಕಾರ್ಖಾನೆಯ ಬಸ್ಸು ಹಿಡಿಯಲು ದಿನವೂ ಇಷ್ಟು
ದೂರ ನಡೆದು ಬರಬೇಕೆಂಬ ಅನಿವಾರ್ಯತೆಯನ್ನು ಆದಿತ್ಯ ಯೋಚಿಸಿದ.
ಆ ಮನೆಯ ಮುಂದಿನ ವಿಸ್ತಾರವಾದ ಅಂಗಳದಲ್ಲಿ ಹರವಿದ್ದ ನೆಲಗಡಲೆಕಾಯನ್ನು
ಕಾಯುತ್ತ ಕುಳಿತಿದ್ದ ಮಧ್ಯ ವಯಸ್ಕರೊಬ್ಬರನ್ನು ಗಿರೀಶನ ಅಪ್ಪನೆಂದು ಶೇಖರಯ್ಯ ತಿಳಿಸಿದ.
ಮೂವರೂ ತಮ್ಮ ತಮ್ಮ ಪರಿಚಯ ಮಾಡಿಕೊಂಡ ಮೇಲೆ ಆತ ಚಾಪೆ ಹಾಸಿದ್ದ ಹಜಾರದ
ಕಟ್ಟೆಯ ಮೇಲೆ ಕೂತುಕೊಳ್ಳಲು ಹೇಳಿದ. ತನ್ನನ್ನು ರಂಗಪ್ಪನೆಂತಲೂ ಪರಿಚಯಿಸಿಕೊಂಡ.
ರಂಗಪ್ಪನ ಹಿರಿಯ ಸೊಸೆ ಒಂದು ದೊಡ್ಡ ತಾಂಬಾಣದಲ್ಲಿ ಬಿಡಿಸಿದ ಹಲಸಿನ
ತೊಳೆಗಳನ್ನು ತಂದಿಟ್ಟಳು.
‘ಇದು ಚಂದ್ರ ಹಲಸು ಅಂತ. ಮುರಿಯೋಕೆ ಕೊಬ್ಬರಿ ಇದ್ದಂಗೆ, ಬಾಯಲಿಟ್ರೆ
ಜೇನು ತುಪ್ಪ’ ಎಂದು ಆತ ಹೇಳಿದ್ದರಲ್ಲಿ ಉತ್ಪ್ರೕಕ್ಷೆಯಿರಲಿಲ್ಲ. ಅನಂತರ ಇನ್ನೊಂದು
ತಟ್ಟೆಯಲ್ಲಿ ಖಾರ ಹಚ್ಚಿದ ನೆಲಗಡಲೆ ಬೀಜ ಬಂದು, ಅದರ ರುಚಿಯು
ನಾಲಗೆಗಿಳಿಯುತ್ತಿರುವಂತೆ ಬಿಸಿ ಬಿಸಿಯಾದ ಆಕಳ ಹಾಲು ಬಂತು.
‘ನಮ್ಮದು ಒಟ್ಟು ಕುಟುಂಬ ಸ್ವಾಮೀ, ಹದಿನೈದೆಕೆರೆ ತರಿ ಜಮೀನು; ನಿಯತ್ತಾಗಿ
ದುಡದ್ರೆ ನಾವೂ ನೆಮ್ಮದಿಯಾಗಿ ತಿಂದುಂಡು ಇನ್ನೂ ಹತ್ತು ಮಂದೀನ ಸಾಕಬೋದು.
ನನ್ನ ಮಕ್ಕಳ ಪೈಕಿ ಗಿರೀಶ ಒಬ್ನೇ ಅದೇನೋ ಕೋರ್ಸ್ ಮಾಡ್ಕಂಡು ಸರ್ಕಾರಿ ಸಂಬಳಕ್ಕೆ
ಸೇರಿರೋದು. ಮಾವು, ಹಲಸು, ಸೀಬೆಗಿಡ ಇರೋ ಎರಡೆಕರೆ ತೋಟ ಐತೆ. ಅದರದೇ
ನೀವು ತಿಂದ್ರಲ್ಲಾ, ಆ ಹಲಸಿನ ತೊಳೆ… ಗಿರೀಶ ಸಂಬಳ ರುಚಿ ನೋಡಿದ್ದು ಹಂಗಿರಲಿ,
ಕಾಲೇಜ್ನಲ್ಲಿ ಓದಿದ ಹೆಣ್ಣನ್ನೇ ಲಗ್ನವಾಗೋದೂ ಅಂತ ಲಗಾಡ ಹಾಕ್ಕಂಡು ಎರಡು ವರ್ಷ
ಸತಾಯಿಸಿದ್ದ. ಕಡೆಗೂ ನಮ್ಮ ಬಲವಂತಕ್ಕೆ ಸಂಬಂಧಿಕರ ಹುಡುಗೀನೇ ಲಗ್ನವಾಗೋಕೆ
ಒಪ್ಕೊಂಡ ಅನ್ನಿ…’
ಅಂತ ಮನೆಯ ಆವರಣ ಬಿಡಿಸತೊಡಗಿದ ರಂಗಪ್ಪ ‘ಅಮ್ಮಾ ಸೀತಾಲಕ್ಷ್ಮಿ
ಇತ್ತಾಗಿ ಬಾಮ್ಮ ಒಸಿ’ ಅಂತ ಕೂಗಿದಾಗ ಅದು ಗಿರೀಶನ ಹೆಂಡತಿಯೇ ಇರಬೇಕೆಂದುಕೊಂಡರು
ಎಲ್ಲರೂ.
ಹತ್ತಿರ ಬಂದ ಆ ಹುಡುಗಿ ಸಂಕೋಚದಿಂದ ಕೈಮುಗಿದು ಮೂವರನ್ನೂ ಒಮ್ಮೆ
ನೋಡಿ ಹೊರಟು ಹೋದಳು. ಸಹಜ ಚೆಲುವನ್ನು ಮುಗ್ಧತೆಯು ಇನ್ನೂ ಹೆಚ್ಚಿಸುತ್ತೆ.
ಕೊಂಚ ಓದಿದವಳೂ ಇದ್ದೀತು. ಗಿರೀಶನಿಗೆ ಇಂಥಾ ಹೆಣ್ಣಿನಿಂದಲೂ ಸುಖ ಸಿಕ್ಕಿಲ್ಲವೆಂಬ
ಅನುಮಾನಕ್ಕೆ ಅರ್ಥವಾದರೂ ಎಲ್ಲಿಯದು? ಮದುವೆಗೆ ಮುಂಚೆ ಅವನು ಯಾವುದೋ
ಒಂದು ಪ್ರೇಮ ಪ್ರಕರಣದಲ್ಲಿ ಸಿಕ್ಕಿ, ಈಗ ಅದರಿಂದ ಭಗ್ನಹೃದಯಿ ಆಗಿರಬಹುದೇ?.
ಆಲೋಚನೆಯ ಸುಳಿಯಲ್ಲಿದ್ದ ಆದಿತ್ಯ ಥಟ್ಟನೆ ನೆನಪು ಮಾಡಿಕೊಂಡು
ಲಕೋಟೆಯಲ್ಲಿ ನೂರರ ಎರಡು ನೋಟುಗಳನ್ನಿಟ್ಟು, ಲಕೋಟೆಯ ಮೇಲೆ ‘ಸುಖಮಯ
ಬದುಕಿಗೆ ಹಾರೈಕೆಗಳು’ ಎಂದು ಬರೆದು, ಅದನ್ನು ಸೀತಾಲಕ್ಷ್ಮಿಗೆ ತಲಪಿಸುವಂತೆ ಹೇಳಿ
ರಂಗಣ್ಣನ ಕೈಲಿಟ್ಟ.
ಕಾರ್ಖಾನೆಯನ್ನು ಸೇರಿದಾಗ ಹನ್ನೆರಡೂವರೆ, ಚಾಮುಂಡಯ್ಯನಿಗೂ ಬೇಸರವಿಲ್ಲ.
ಎರಡನೇ ತಂಡದ ಊಟಕ್ಕಾಗಿ ಆದಿತ್ಯ ಕ್ಯಾಂಟೀನಿನತ್ತ ಹೊರಟ.
ಆದಿತ್ಯ ಜರ್ಮನಿಯಲ್ಲಿರುವಾಗ ಇಲಾಖೆಗೆ ಮತ್ತಷ್ಟು ಹೊಸ ಮುಖಗಳು ಸೇರಿದ್ದವು.
ಆ ಪೈಕಿ ಶಶಿರೇಖಾ ಮತ್ತು ರಾಮಾನುಜ ಎಂಬ ಎಂಜಿನೀಯರ್ಗಳು ಅವನ ಸಹಾಯಕರಾಗಿ
ಬಂದಿದ್ದರು. ಇಬ್ಬರೂ ತುಂಬಾ ಚೂಟಿ.
ಶಶಿರೇಖಾ ತನ್ನ ಸಹಜ ಚೆಲುವು, ಚಾಲಾಕಿತನ, ಮಾತುಗಾರಿಕೆಗಳಿಂದ ಆಕರ್ಷಣೆಯ
ಖನಿಯೆನಿಸಿದ್ದಾಳೆ. ಇಂಟಿಗ್ರೇಟೆಡ್ ಸರ್ಕ್ಯೂಟ್ ಚಿಪ್ಗಳನ್ನು ಬಳಸಿದ ಎಲೆಕ್ಟ್ರಾನಿಕ್ ಕೌಂಟರ್
ಒಂದನ್ನು ವಿನ್ಯಾಸಿಸಿ, ಸ್ವತಃ ತಾನೇ ಅದನ್ನು ಸಿದ್ಧಗೊಳಿಸಿ, ಅದರ ಸಾಮಥ್ರ್ಯ ಪರೀಕ್ಷೆಯಲ್ಲೂ
ಯಶ ಕಂಡಿದ್ದಳು. ಗಿರೀಶನು ಮುಂದೆ ಕೈಗೆತ್ತಿಕೊಳ್ಳುವಂಥಾ ಕೆಲಸಗಳಿಗೆ ಈ ಚೂಟಿ
ಹುಡುಗಿಯ ಮೇಲುಸ್ತುವಾರಿಯಾದರೆ ಹೇಗೆಂದು ಚಿಂತನೆ ನಡೆಸಿದ ಆದಿತ್ಯ.
‘ನೋಡಿ ಶಶಿರೇಖಾ, ನೀವು ಎಂಜಿನೀಯರ್, ಕೆಲಸ ಮಾಡಿಸೋವ್ರು. ಇನ್ಮುಂದೆ
ಐ.ಸಿ. ಸರ್ಕ್ಯೂಟ್ ಅಸೆಂಬ್ಲಿಗಳನ್ನು ಗಿರೀಶನಿಗೆ ಕೊಟ್ಟು ನೀವು ಗೈಡ್ ಮಾಡಿ ಅಷ್ಟೆ’ ಅಂತ
ಕಿವಿಮಾತು ಹಾಕಿದ.
ಹುಡುಗಿ ಮುಖವನ್ನು ಒಂಥರಾ ಮಾಡಿಕೊಂಡು ‘ಓಹ್, ನನಗೆ ಅವನನ್ನೋಡಿದ್ರೇನೆ
ದಿಗಿಲಾಗುತ್ತಲ್ಲ ಸರ್’ ಎಂದಳು.
‘ಮೊದಲು ನಾನು ಹೇಳಿದೇಂತ ಅವನಿಗೆ ಕೆಲಸ ಕೊಡಿ, ಹೆದರಿಕೆ ಆದಾಗ
ನನ್ನನ್ನು ಕರೀರಿ, ಓಕೇ?’ ಅಂತ ಆದಿತ್ಯ ನಕ್ಕ.
ಹುಡುಗಿಯು ಮೊದಲು ಹೊಸ ವಿನ್ಯಾಸದ ಮಂಡಲ ಚಿತ್ರವನ್ನು ಗ್ರಾಫಿಕ್ಸ್
ಮೂಲಕ ಸಿದ್ಧಗೊಳಿಸಿ, ಅದರ ನಾಲ್ಕು ಪ್ರತಿಗಳನ್ನು ತೆಗೆದಳು. ಅದರಲ್ಲಿ ಬಳಸಲಾಗುವ
ಎಲ್ಲ ಕಾಂಪೊನೆಂಟುಗಳ ವಿವರಗಳು, ಕೆಲವು ಮುಖ್ಯ ಸೂಚನೆಗಳು ಇದ್ದವು. ಎರಡು
ಪ್ರತಿಗಳನ್ನು ಲಗತ್ತಿಸಿದ ಕಾರ್ಯಾದೇಶ ಪತ್ರವನ್ನು, ಕಾಂಪೊನೆಂಟುಗಳ ಜೊತೆಯಲ್ಲಿ
ತೆಗೆದುಕೊಂಡು ಗಿರೀಶನ ಮೇಜಿನ ಬಳಿ ಹೋದಳು. ಅವನು ಅದನ್ನು ನೋಡಿಯೂ
ಸುಮ್ಮನಿದ್ದ. ಆಗವಳು ಮರೆತಿದ್ದ ‘ಗುಡ್ಮಾರ್ನಿಂಗ್’ ಹೇಳಿದ. ಆಗಲಷ್ಟೆ ಅವನು
ಆಕಾಶ ಬುಟ್ಟಿ ಮತ್ತು ಏಣಿ / 126 ಆಕಾಶ ಬುಟ್ಟಿ ಮತ್ತು ಏಣಿ / 127
ತಲೆಯತ್ತಿ ತಾನೂ ಗುಡ್ಮಾರ್ನಿಂಗ್ ಹೇಳಿದಳು. ಅವನು ತೆಳುವಾಗಿ ಒಮ್ಮೆ ನಕ್ಕು,
ಹೊಸ ಕೆಲಸವನ್ನೆತ್ತಿಕೊಂಡ. ಮಂಡಲ ಚಿತ್ರವನ್ನು ವಿವರವಾಗಿ ನೋಡಿದ.
‘ನೋಡಿ ಮೇಡಂ, ರೆಸಿಸ್ಟರ್ಗಳ ವ್ಯಾಲ್ಯೂನೆಲ್ಲ ಬರೀ ‘ಕೆ’ ಅಂತ ಕೊಟ್ಟಿದ್ದೀರಿ.
ಅವನ್ನೆಲ್ಲ ‘ಕೆ.ಓಮ್ಸ್’ ಅಂತ ತಿದ್ದಿಕೊಡಿ’ ಎಂದು ಸಣ್ಣ ತಕರಾರು ತೆಗೆದ. ಅದೊಂದು ಕ್ಷುಲ್ಲಕ
ಸಂಗತಿಯನಿಸಿದರೂ ಬೇಸರ ಪಟ್ಟುಕೊಳ್ಳದೆ ಹಾಗೆಯೇ ಮಾಡಿದಳು. ತನಗೆ ಇಪ್ಪತ್ತೈದು
ವ್ಯಾಟಿನ ಸೋಲ್ಡರಿಂಗ್ ಐರನ್ ಬೇಕೆಂದ. ಅವಳು ಕೂಡಲೇ ಆ ಮುಂಚೆಯೇ ಖರೀದಿಸಿದ್ದ
ಅದನ್ನು ತಂದುಕೊಟ್ಟು ಇನ್ನೇನಾದರೂ ಅನುಮಾನಗಳಿವೆಯೇ ಎಂಬುದನ್ನು ತಿಳಿಯಲು
ಕೆಲ ಹೊತ್ತು ಅಲ್ಲೇ ನಿಂತು ಸೆಲ್ವಾರಿನ ದುಪಟ್ಟಾವನ್ನು ಬೇರೆ ಬೇರೆ ವರಸೆಗಳನ್ನು
ಬದಲಾಯಿಸಿದಳು. ಅವನಾದರೂ ಚಿತ್ರದಲ್ಲಿರುವಂತೆ ಎಲ್ಲ ಕಾಂಪೋನೆಂಟುಗಳನ್ನು ಪರಿಶೀಲಿಸಿ
‘ಮೇಡಮ್ ನೀವಿನ್ನು ಹೋಗಬಹುದು’ ಎಂದು ಅನುಮತಿ ಕೊಟ್ಟ !
ಗಿರೀಶ ಹಿಡಿದ ಕೆಲಸ ವಾರದಲ್ಲೇ ಪೂರ್ಣಗೊಂಡು ಕ್ರಿಯಾ ಪರೀಕ್ಷೆಯಲ್ಲೂ
ತೇರ್ಗಡೆಯಾಯಿತು. ಶಶಿರೇಖಾ ಯಾವ ಸಂಕೋಚವನ್ನೂ ಪಟ್ಟುಕೊಳ್ಳದೆ ಅವನ
ಕೈಕುಲುಕಿ ಅಭಿನಂದಿಸಿದಳು. ಆ ಗೆಲುವಿನಲ್ಲೂ ಅವನ ಹಣೆಯಲ್ಲಿ ಅದೇಕೋ ಬೆವರ
ಹನಿಗಳು ! ಆದಿತ್ಯನ ಮುಖಾಂತರ ಬಾಸ್ ಅವರಿಗೂ ಈ ಬೆಳವಣಿಗೆ ತಿಳಿದು ‘ಯೂ
ಹ್ಯಾವ್ ಮೇಡ್ ಇಟ್’ ಎಂದು ಅವನ ಬೆನ್ನು ತಟ್ಟಿದರು.
ಮುಂದಿನ ನಾಲ್ಕೈದು ದಿನಗಳಲ್ಲಿ ಕೆಲಸಕ್ಕೆ ಬಂದ ಗಿರೀಶ ಗುರ್ತೇ ಸಿಗದಷ್ಟು
ಬದಲಾಗಿದ್ದ. ಮುಖದ ಪೊದೆಯೆಲ್ಲಾ ನುಣ್ಣಗಾಗಿ, ಕೆನ್ನೆ, ಗಲ್ಲಗಳು ಕಾಂತಿಯುತವಾಗಿವೆ.
ಸಂನ್ಯಾಸಿಯ ತಲೆಕೂದಲೂ ಕಟಾವಾಗಿದೆ. ಎದುರಾದ ಕೆಲವರಿಗಾದರೂ ಬಹಳ ದಿನಗಳ
ನಂತರ ಸುಪ್ರಭಾತ ಹೇಳುತ್ತಾನೆ. ಸಮವಸ್ತ್ರ ಗರಿಗರಿಯಾಗಿದೆ. ಸದ್ಯ, ಇನ್ನು ಮುಂದೆ
ಹೆಚ್ಚಿನ ಹೊರೆ ತನ್ನ ಮೇಲೆ ಬೀಳುವುದು ತಪ್ಪಿತಲ್ಲಾ ಎಂದು ಎಲೆಕ್ಟ್ರೕಷಿಯನ್ ಜಯರಾಜ್
ನಿಟ್ಟುಸಿರು ಬಿಟ್ಟರೆ, ರೆಡ್ಡಿ ಮಾತ್ರ ಇಲಾಖೆಯಲ್ಲಿ ಎಂಥದ್ದೋ ಪ್ರಮಾದವಾಯಿತೆಂಬಂತೆ
ಬಾಡಿದ ಮುಖ ಹೊತ್ತು ಓಡಾಡುತ್ತಾನೆ.
ಈಗ ‘ಸರ್ಕ್ಯೂಟ್ ಬೋರ್ಡ್ ಅಸೆಂಬ್ಲಿಯ ಜೊತೆಗೆ ಟೆಸ್ಟಿಂಗ್ ಕೆಲ್ಸಾನೂ ಕೊಡಿ
ಮೇಡಮ್’ ಎಂದು ಶಶಿಯನ್ನು ಲಘುವಾಗಿ ಒತ್ತಾಯಿಸುತ್ತಾನೆ. ಅವನಲ್ಲಿ ಹೆಚ್ಚುತ್ತಿರುವ
ಕಾರ್ಯದಾಹವನ್ನು ಅದು ತೋರಿಸುತ್ತದೆ.
ಒಂದು ಮಧ್ಯಾಹ್ನ ಆದಿತ್ಯನ ಕೋಣೆಯಲ್ಲಿ ಅವನ ಗುಂಪಿನ ಎಲ್ಲ ಸದಸ್ಯರೂ
ಸೇರಿದ್ದರು. ಹೊಸ ಯೋಜನೆಯೊಂದನ್ನು ಕುರಿತಾದ ತಿಳುವಳಿಕೆ, ಚರ್ಚೆಯ ಸಭೆ
ಅದಾಗಿತ್ತು. ಗಿರೀಶ ಮತ್ತು ಜಯರಾಜ್ ಕೂಡಾ ಇದ್ದರು. ಪ್ರತಿ ವರ್ಷದ ಮಾಮೂಲಿನಂತೆ
ನಾಲ್ಕೈದು ಮಂದಿ ಆಯುಧ ಪೂಜೆಯ ಚಂದಾ ಸಂಗ್ರಹಕ್ಕೆ ಬಂದರು. ಸಂಚಾಲಕರು
ಬೇರೆಲ್ಲರಿಂದಲೂ ಸಂಗ್ರಹ ಮಾಡಿದರೂ, ಗಿರೀಶನ ಮುಂದೆ ಮಾತ್ರ ಚಂದಾಪಟ್ಟಿಯ
ಹಾಳೆಯನ್ನು ಹಿಡಿಯದೆ ಹೊರಡುವುದರಲ್ಲಿದ್ದರು, ಆಗ ಅವರನ್ನು ಗಿರೀಶನೇ ಕೂಗಿ
ಕರೆದು ಚಂದಾ ನೀಡಿದ. ‘ಈ ಸಾರಿಯ ಆಯುಧ ಪೂಜೆಯ ದಿನ ಮಳೆ ಗ್ಯಾರಂಟಿ’
ಅಂತ ಅವರು ನಗಾಡಿದಾಗ, ಗಿರೀಶನೂ ಸೂಕ್ತವಾಗಿ ಸ್ಪಂದಿಸಿದ.
ಸಭೆ ಮುಗಿದು ಎಲ್ಲರೂ ಹೊರಟು ಹೋದ ಮೇಲೆ ಗಿರೀಶ ಕುಳಿತಿದ್ದ ಕುರ್ಚಿಯ
ಕೆಳಭಾಗದಲ್ಲಿ ಪಾಸ್ಪೋರ್ಟ್ ಅಳತೆಯ ಭಾವಚಿತ್ರವೊಂದು ಬಿದ್ದಿರುವುದು ಕಂಡಿತು.
ಆದಿತ್ಯ ಆಸಕ್ತಿಯಿಂದ ಕೈಗೆತ್ತಿಕೊಂಡ. ಅರೆ, ಅದು ಶಶಿರೇಖಾಳದ್ದೇ ! ಅವಳನ್ನು ಕೂಗಿ
ಕರೆದು ಕೊಡಲು ಹೋದ. ಆದರೆ ಅದು ತನ್ನದಲ್ಲವೆಂದಳು ಹುಡುಗಿ. ಭಾವಚಿತ್ರದ
ಹುಡುಗಿಯ ಗಲ್ಲದ ಮೇಲಿರುವ ಕಪ್ಪು ಚುಕ್ಕೆಯನ್ನು ಗಮನಕ್ಕೆ ತರುತ್ತ ‘ಸರ್ ಜಗತ್ತಿನಲ್ಲಿ
ಒಂದೇ ಮುಖ ಹೋಲಿಕೆಯ ಆರು ಮಂದಿಯಿರುತ್ತಾರಂತೆ. ಅದರಂತೆ ನನ್ನ ಹೋಲಿಕೆಯ
ಇವಳೂ ಒಬ್ಬಳು. ನನಗಂತೂ ತಿಳಿಯದು’ ಎಂದಳು. ಆದಿತ್ಯ ಇರಬಹುದೆಂದು
ತಲೆಯಾಡಿಸಿ ಮೇಜಿನ ತಳಖಾನೆಗೆ ಅದನ್ನು ಸೇರಿಸಿದ.
ಕೊಂಚ ಸಮಯದ ನಂತರ ಗಿರೀಶ ಆಗಮಿಸಿ ನೆಲದ ಮೇಲೆಲ್ಲಾ ಸೂಕ್ಷ್ಮವಾಗಿ
ಕಣ್ಣಾಡಿಸತೊಡಗಿದಾಗ, ಆ ಹುಡುಕಾಟದ ಸುಳಿವು ಹಿಡಿದು ‘ಏನೋ ಹುಡುಕ್ತಾ
ಇರೋ ಹಂಗಿದೆ’ ಎಂದು ಅವನನ್ನು ಕೇಳಿದ ಆದಿತ್ಯ.
‘ನನ್ನ ಫ್ರೆಂಡ್ ತಂಗಿಯ ಫೋಟೋನ ಇಲ್ಲೆಲ್ಲೋ ಬೀಳಿಸಿಕೊಂಡೆನಾಂತ ಹುಡುಕ್ತಿದ್ದೀನಿ’
ಎಂಬ ನೇರ ಉತ್ತರ ಬಂತು.
ಆದಿತ್ಯ ಭಾವಚಿತ್ರವನ್ನು ಅವನ ಕೈಲಿಟ್ಟಾಗ ‘ಥ್ಯಾಂಕ್ಸ್ ಸರ್’ ಅಂತ ಮುಗುಳ್ನಗುತ್ತ
ಹೊರಟು ಹೋದ- ಗಿರೀಶ. ಅದನ್ನವನಿಗೆ ಕೊಡುವ ಮುಂಚೆ ಶೇಖರಯ್ಯನಿಗೊಮ್ಮೆ
ತೋರಿಸಿದ್ದರೆ ಸರಿಯಿತ್ತೇನೋ ಅಂತ ಚಿಂತಿಸಿದ. ಕುಂಡಲಾಪುರಕ್ಕೆ ಹೋಗಿದ್ದಾಗ ರಂಗಪ್ಪ
ತನ್ನ ಮಗ ಒಂದು ವರ್ಷ ಮದುವೆಯ ವಿಷಯದಲ್ಲಿ ತಡೆಹಾಕಿದ್ದರ ಹಿನ್ನೆಲೆಗೂ ಭಾವಚಿತ್ರಕ್ಕೂ
ತಳುಕು ಹಾಕತೊಡಗಿದ.
ಆದಿತ್ಯನ ಕ್ರಿಯಾಯೋಜನೆಯ ಅಂತಿಮ ವರದಿಯು ಸಿದ್ಧವಾಯಿತು. ವರದಿಯ
ಪುಟ ಪುಟದಲ್ಲಿಯೂ ಮಹತ್ಸಾಧನೆಯ ಉತ್ಸಾಹ ಪುಟಿದೆದ್ದು, ಚಿಮ್ಮುತಿತ್ತು. ಅದನ್ನು
ಬಾಸ್ ಅರವಿಂದಮ್ಗೆ ತೋರಿಸಿ, ಒಪ್ಪಿಗೆ ಪಡೆದು ಆಡಳಿತ ಮತ್ತು ಸಿಬ್ಬಂದಿ ಅಧಿಕಾರಿಗೆ
ತಲಪಿಸಿದ್ದೂ ಆಯಿತು.
ತಿಂಗಳ ನಂತರ ಅಲ್ಲಿಂದ ಒಂದು ಅಭಿನಂದನಾ ಪತ್ರ ಬಂತು. ‘ನಿಮ್ಮ
ಕ್ರಿಯಾಯೋಜನೆಯು ಯಶಸ್ವಿಯಾದುದಕ್ಕೆ ಅಭಿನಂದನೆಗಳು. ನಿಮ್ಮ ಸಾಧನೆಯನ್ನು
ಮೇನೇಜ್ಮೆಂಟ್ ಅಕ್ಯಾಡೆಮಿಯ ಪ್ರಾಂಶುಪಾಲರು ಮುಕ್ತ ಕಂಠದಿಂದ ಪ್ರಶಂಸಿಸಿದ್ದಾರೆ.
ಅದನ್ನು ಪರಿಗಣಿಸಿದ ನ್ಯಾಷನಲ್ ಪ್ರೊಡಕ್ಟಿವಿಟಿ ಕೌನ್ಸಿಲ್ನವರು ನೀಡಿರುವ ಪ್ರಶಸ್ತಿ ಪತ್ರವನ್ನು
ಕಛೇರಿಗೆ ಬಂದು ತೆಗೆದುಕೊಳ್ಳುವುದು. ಈ ವರ್ಷದಿಂದಲೇ ಜಾರಿಗೆ ಬರುವಂತೆ ನಗದು
ಬಹುಮಾನ ಯೋಜನೆಯನ್ನು ಕೈಬಿಡಲಾಗಿದೆಯೆಂದು ಕೌನ್ಸಿಲ್ ತಿಳಿಸಿರುತ್ತದೆ. ಅದಕ್ಕಾಗಿ
ವಿಷಾದಿಸುತ್ತೇವೆ’ ಎಂಬ ಪತ್ರದ ವಿವರ ಓದಿಕೊಂಡ ಆದಿತ್ಯನಿಗೆ ‘… ಹಾಡು ಹಕ್ಕಿಗೆ ಬೇಕೆ
ಆಕಾಶ ಬುಟ್ಟಿ ಮತ್ತು ಏಣಿ / 128 ಆಕಾಶ ಬುಟ್ಟಿ ಮತ್ತು ಏಣಿ / 129
ಉಂಗುರ
‘ನನಗೂ ತಮ್ಮ ಅಂತ ಒಬ್ಬ ಇದ್ದಾನೆ-ಅಪ್ಪ ಉಳಿಸಿಟ್ಟಿರೋ ಆಸ್ತಿಗೆ ಅಧಿಪತಿಯಾಗಿ.
ಹನ್ನೆರಡೆಕರೆ ಜಮೀನು, ದಿವಿನಾದ ತೋಟ, ಹತ್ತಂಕಣದ ಮನೆ, ಮನೇಲಿ ಆಳು-ಕಾಳು-
ಎಲ್ಲ ಇದ್ದೂ ಸುಖವಾಗಿರೋದನ್ನ ಕೇಳ್ಕೊಂಡು ಬಂದಿರಬೇಕಲ್ಲಾ ! ಎಷ್ಟು ಬಂದ್ರೂನೂ
ಹೆಂಡ್ತಿ ಕಡೆಯ ಕಾಗೆ ಬಳಗಕ್ಕೆ ಸರಿಹೋಗುತ್ತೆ. ಅದನ್ನೆಲ್ಲ ಕೇಳಿ ತಲೆ ಬಿಸಿ ಮಾಡ್ತೀವೋ
ಅಂತ ಮೂರು ಜನ ಅಕ್ಕಂದಿರ್ನೂ ದೂರ ಮಾಡ್ಕೊಂಡ. ಹಿಂದೆಲ್ಲ ಗೌರಿ ಹಬ್ಬಕ್ಕೆ ತೌರು
ಮನೇದೂಂತ ಅಷ್ಟಿಷ್ಟು ಕಳಿಸ್ತಾ ಇದ್ದ, ಈಗ ಅದೂ ಇಲ್ಲ’.
ಅಂತೆಲ್ಲ ತೌರಿನ ಬಗೆಗಿನ ದುಮ್ಮಾನ ತೋಡಿಕೊಂಡರು ಸುಭದ್ರಮ್ಮ. ಇಂಥದನ್ನು
ಮಗ ಅನಿರುದ್ಧ ಬಹಳ ಸಾರಿ ಕೇಳಿದ್ದ. ಅಪ್ಪನದೂ ಆ ಬಗ್ಗೆ ದೂರ್ವಾಸನ ಸಿಟ್ಟು. ‘ಆ
ನಿನ್ನ ತಮ್ಮನಿಗೆ ನಮ್ಮ ಮನೆಯ ಹೊಸಿಲು ತುಳಿಯೋಕೂ ಬಿಡಲ್ಲ’ ಎಂದು ಎಂದೋ
ಸಾಲ ಕೊಟ್ಟು ಕಳಕೊಂಡ ಆಕ್ರೋಶವನ್ನು ಮತ್ತೆ ತೆರೆದಿಟ್ಟರು. ಅಂದಾಗ ಆ ಕಡೆ
ಸಂಬಂಧದ ಕೊಂಡಿ ಕಳಚಿ ಅದೆಷ್ಟೋ ವರ್ಷಗಳಾಗಿವೆ ಅಂತ ಅಂದುಕೊಳ್ಳುತ್ತಾನೆ ಅನಿರುದ್ಧ.
ಅವನಿಗೆ ಅಷ್ಟಿಷ್ಟು ನೆನಪಿರುವುದು-ತಾನು ಏಳೆಂಟು ವರ್ಷದವನಿದ್ದಾಗ ಆ
ಊರಿಗೆ ಅಮ್ಮ-ಅಣ್ಣನ ಜೊತೆಯಲ್ಲಿ ಹೋಗಿ ಬಂದಿದ್ದು. ಆಗ ಆ ಊರಿನ ವಾರಿಗೆಯ
ಹುಡುಗರೊಡನೆ ಕೆರೆ ಕಟ್ಟೆಯನ್ನೇರಿದ್ದು, ಕಣ್ಣು ಸೋಲುವ ತನಕ ತುಂಬಿಕೊಂಡ ನೀರಿನೊಳಕ್ಕೆ
ಚಿಕ್ಕ ಚಿಕ್ಕ ಕಲ್ಲುಗಳನ್ನು ತೂರಿದ್ದು, ಕಲ್ಲುಗಳು ಲೊಳಕ್ಕೆಂದು ಮುಳುಗಿ ನೀರಿನುಂಗರವನ್ನು
ಎಬ್ಬಿಸಿದಾಗ ಮೈ ಉಬ್ಬಿಸಿದ್ದು, ಕಟ್ಟೆಯ ಬುಡದ ತೋಟದಲ್ಲಿ ಉದುರಿದ ನೇರಳೆ ಹಣ್ಣು
ತಿಂದು ಬಾಯನ್ನೂ- ಅಂಗಿಯನ್ನೂ ‘ಕಾಮನ ಹಬ್ಬ’ ಮಾಡಿಕೊಂಡಿದ್ದು, ಕೆಲಸದಾಳುಗಳಿಗೆ
ಮಾಡಿದ್ದ ರಾಗಿ ಮುದ್ದೆ- ಈರುಳ್ಳಿ ಚಟ್ನಿಯ ರುಚಿ ನೋಡಿ ಸೋದರ ಮಾವನಿಂದ
ಬೈಸಿಕೊಂಡಿದ್ದು- ಎಲ್ಲವೂ, ಆಗ ಅಮ್ಮನು ಲಂಗ-ಜಂಪರ್ ಹುಡುಗಿಯನ್ನು ನಮ್ಮ
ಅನಿರುದ್ಧನ್ನ ಮದ್ವೆ ಆಗ್ತಿಯೇನೇ? ಅಂತ ರೇಗಿಸಿದ್ದಳು. ಊರಿನಿಂದ ಹಿಂದಿರುಗುವಾಗ
‘ಭಾಗ್ಯನ್ನ ಒಂದು ಹದಿನೈದು ದಿನ ಊರಿಗೆ ಕಳಿಸಿಕೊಡೋ ಶೇಷಪ್ಪಾ’ ಎಂದು ಗೋಗರೆದಿದ್ದಳು.
ಬಿರುದು ಸನ್ಮಾನಾ ..’ ಎಂಬ ಪದ್ಯ ಸಾಲುಗಳು ಎದೆಯ ಹಕ್ಕಿಯಾಗಿ ಹಾಡಲ್ಪಟ್ಟವು.
ಜೋಗಿ ಗುಡ್ಡದ ಮೇಲಿಂದ ದೂರದ ಬಾನು-ಬುವಿಗಳ ಮಿಲನವೀಗ ಮನೋಹರ
ಚಿತ್ರ ಬಿಡಿಸಿತ್ತು. ವಿಜ್ಞಾನವನ್ನು ಬದಿಗಿರಿಸಿ ಕಣ್ಣು ನೋಡುತ್ತಿರುವುದೇ ಸತ್ಯವೆನಿಸಿದರೆ ಆ
ಕ್ಷಣಗಳೇ ಸುಂದರ. ಕೆಂಪು ಮೋರೆಯ ಸೂರ್ಯ ಮುಗಿಲ ಹಿಂದೆ-ಮುಂದೆ
ಕಣ್ಣುಮುಚ್ಚಾಲೆಯಾಡುತ್ತಿರುವಂತೆಯೇ, ಕಪ್ಪು ಮೋಡಗಳು ದಟ್ಟೈಸತೊಡಗಿದವು. ದೂರದ
ಬಯಲು ಅಣೆಯ ಹಿನ್ನೀರು ಕಡೆಗೆ ಗುಡ್ಡವನ್ನಾವರಿಸಿದ ಸಸ್ಯರಾಶಿಯೂ ಮುಸುಕೆಳೆದು
ಮಂಕಾಗತೊಡಗಿದರೆ, ಅದು ವರ್ಷಧಾರೆಯ ಭೂಮಿಕೆಯೆಂದೇ ಭಾವಿಸುತ್ತ ನಿಧಾನವಾಗಿ
ಆದಿತ್ಯ ಗುಡ್ಡವನ್ನಿಳಿವ ಹೆಜ್ಜೆ ಹಾಕತೊಡಗಿದ.
ಆಕಾಶ ಬುಟ್ಟಿ ಮತ್ತು ಏಣಿ / 130 ಆಕಾಶ ಬುಟ್ಟಿ ಮತ್ತು ಏಣಿ / 131
ಅದಕ್ಕೆ ಮಾವ ‘ಹಾಲು-ಮೊಸರು-ತುಪ್ಪದಲ್ಲಿ ಬೆಳೆದ ಮಗಳನ್ನು ನೀನೇನು ಸುಧಾರಿಸೀಯೇ
ಬಿಡಕ್ಕಾ’ ಎಂದು ತಾತ್ಸಾರದ ಮಾತಾಡಿದ್ದ. ಆ ನುಡಿಗಳು ಅವನ ಮನದಾಳದಲ್ಲಿ ಒಂದು
ಕಹಿಯುಂಡೆಯಾಗಿ ಕೂತು ಬಿಟ್ಟಿವೆ.
….. ನಿಜ, ಅನಿರುದ್ಧನ ಮನೆಯ ಪರಿಸ್ಥಿತಿಯೂ ಹಾಗೆಯೇ ಇತ್ತು. ಅಪ್ಪನ
ಚಿಲ್ಲರೆ ಅಂಗಡಿಯ ಸಂಪಾದನೆಯಿಂದ ಆರು ಮಂದಿಯ ಹೊಟ್ಟೆ-ಬಟ್ಟೆಗೇ ಸಾಕಾಗುತ್ತಿರಲಿಲ್ಲ.
ಅಷ್ಟಿಷ್ಟು ಜಮೀನು ಇದ್ದರೂ, ಅದು ಕೋರಿಗೆ ರೈತನು ಕೊಡುವ ದೇವರ ಭಿಕ್ಷೆಯಂತಾಗಿತ್ತು.
ಇಬ್ಬರು ಅಣ್ಣಂದಿರು, ಒಬ್ಬ ತಂಗಿ- ಎಲ್ಲರೂ ಓದುವವರೇ !
ಇಷ್ಟಾಗಿಯೂ ಮಾವ ಗೋಣಿ ಚೀಲದಲ್ಲಿ ತುಂಬಿ ಕಳಿಸಿದ್ದ ಮಾವಿನ ಕಾಯಿ
ತೌರಿನ ದೊಡ್ಡ ಉಡುಗೊರೆಯೆಂಬಂತೆ ಅಮ್ಮ ಪ್ರಚಾರ ಮಾಡಿದ್ದನ್ನು ಅವನು ನೆನೆದು
ಅನುಕಂಪಿಸುತ್ತಾನೆ. ಅಪ್ಪ ‘ಆ ಹುಳಿಮಾವಿನ ಕಾಯನ್ನೆಲ್ಲ ಹೆಚ್ಚಿ ಉಪ್ಪಿನ ಕಾಯಿ ಹಾಕ್ಕೊಂಡು
ನೆಕ್ಕಿಕೋ’ ಅಂತ ಅಮ್ಮನನ್ನು ಹಂಗಿಸುತ್ತಾನೆ. ‘ಕಾಲ ಹೀಗೇ ಇರಲ್ಲ, ನಮಗೂ ಒಳ್ಳೆಯ
ದಿನಗಳು ಬರುತ್ವೆ’ ಅಂತ ಅಮ್ಮ ಎಲ್ಲವನ್ನೂ ನುಂಗಿಕೊಂಡಿದ್ದಳು.
ಅನಿರುದ್ಧ ವ್ಯಾಸಂಗದಲ್ಲಿ ಜಾಣ, ಒಂದೊಂದು ಅರ್ಹತಾ ಪರೀಕ್ಷೆಯಲ್ಲೂ ಉತ್ತಮ
ದರ್ಜೆಯಲ್ಲಿ ತೇರ್ಗಡೆ ಹೊಂದುತ್ತ ಬಂದ. ಎಲೆಕ್ಟ್ರಾನಿಕ್ಸ್ ಪದವಿ ಪರೀಕ್ಷೆಯಲ್ಲಿ ರಾಜ್ಯಕ್ಕೆ
ಆರನೇ ರ್ಯಾಂಕ್ ಗಳಿಸಿದಾಗ, ಅವನ ಕಾಲೇಜಿನವರು ಸನ್ಮಾನಿಸಿ, ಐದು ಸಾವಿರ ರೂ.ಗಳ
ನಗದು ಬಹುಮಾನ ಕೊಟ್ಟರು. ಅದರಲ್ಲಿ ತಂದೆ-ತಾಯಿಗೆ ನಾಲ್ಕು ಸಾವಿರ ಕೊಟ್ಟು
ಉಳಿದ ಹಣದಲ್ಲಿ ಕೆಲವು ಒಳ್ಳೆಯ ತಾಂತ್ರಿಕ ಪುಸ್ತಕಗಳನ್ನು ಕೊಳ್ಳಲು ಯೋಚಿಸಿದ್ದ. ಅದಕ್ಕೆ
ಅವನ ತಾಯಿ ‘ನೀನು ಗಳಿಸಿದ ರ್ಯಾಂಕ್ನಿಂದ ಸಂಪಾದಿಸಿದ ಹಣ ಅದು. ಅದರ
ನೆನಪಿಗಾಗಿ ಒಂದು ಒಳ್ಳೆಯ ಚಿನ್ನದುಂಗುರ ಮಾಡಿಸಿ ಹಾಕಿಕೋ’ ಎಂಬ ಸಲಹೆ ನೀಡಿದಳು.
ಅವನೂ ಸರಿಯೆಂದ, ಮುಖದಲ್ಲಿ ಗುಲಾಬಿ ಹೂ, ಅದರ ಮಧ್ಯೆ ‘ಅ’ ಎಂಬ
ಸಂಕೇತಾಕ್ಷರವಿರುವ-ಎಂಟು ಗ್ರಾಮ್ ತೂಕದ ಉಂಗುರ ಅವನ ತರ್ಜನಿ ಬೆರಳನ್ನಲಂಕರಿಸಿತು.
ಎಲ್ಲರೂ ಅದನ್ನು ‘ರ್ಯಾಂಕ್ ಉಂಗುರ’ವೆನ್ನತೊಡಗಿದರು.
ಅವನ ಪ್ರತಿಭೆಯನ್ನು ಗುರ್ತಿಸಿದ ಬಹುರಾಷ್ಟ್ರೕಯ ಸಂಸ್ಥೆಯೊಂದು ತಿಂಗಳಿಗೆ
ಮೂವತ್ತು ಸಾವಿರ ಸಂಬಳದ ಹುದ್ದೆಯೊಂದನ್ನು ನೀಡಿತು. ಹಾಗಾಗಿ ಸಣ್ಣ ಊರಿನಿಂದ
ಅವನು ಮೈಸೂರಿಗೆ ಬಂದ. ಜೊತೆಗೆ ಚಿಲ್ಲರೆ ಅಂಗಡಿಯನ್ನು ಮುಚ್ಚಿದ ಅಪ್ಪ ಅಮ್ಮ
ಅವನೊಂದಿಗೇ ಮೈಸೂರಿಗೆ ಬಂದರು. ಅಪ್ಪ ಒಂದು ದೇವಸ್ಥಾನದ ಮೇನೇಜರ್ ಆಗಿ
ಹೊತ್ತು ಹೋಗುವ ಕೆಲಸ ನೋಡಿಕೊಂಡರು.
ಅನಿರುದ್ಧ ಕೆಲಸಕ್ಕೆ ಸೇರಿ ಒಂದು ವರ್ಷವಾಗಿದ್ದೀತು. ಒಂದು ದಿನ ಬೆಳಗ್ಗೆ
ಊರಿನಿಂದ ಸೋದರ ಮಾವನ ಆಗಮನವಾಯಿತು. ತನ್ನ ಭಾವನ ಕಾಲಿಗೆ ಬಿದ್ದು ‘ನನ್ನ
ತಪ್ಪನ್ನು ಮನ್ನಿಸಿದ್ದೀನಿ ಅಂದಾಗ ಮಾತ್ರ ನಡುಮನೆಗೆ ಕಾಲಿಡುತ್ತೇನೆ.’ ಅಂತ ಕೇಳಿಕೊಂಡ.
ಇದೇನೋ ಹೊಸ ಪ್ರಾರಬ್ಧ ಕರ್ಮವೆಂದು ಮನದಲ್ಲಿ ಶಪಿಸಿಕೊಂಡರೂ ಪತ್ನಿಯ ಮುಖ
ನೋಡಿಕೊಂಡು ಆಯ್ತು, ಏಳಯ್ಯಾ’ ಅಂದರು. ಒಳಗೆ ಬಂದು ಸೋಫಾದಲ್ಲಿ ಕುಳಿತ ಆ
ಮನುಷ್ಯ ಮೂಕ ಬಸವನಾಗಿಬಿಟ್ಟ ! ಕಡೆಗೆ ಸುಭದ್ರಮ್ಮನೇ ‘ಅದೇನೋ ಶೇಷಪ್ಪಾ
ಯಾವುದೋ ಘನ ಉದ್ದೇಶ ಇಟ್ಕೊಂಡು ಎಷ್ಟು ವರ್ಷದ ಮೇಲೆ ಮನೆ ಬಾಗಿಲಿಗೆ
ಬಂದಿದ್ದೀಯ. ವಿಷಯ ಹೇಳು’ ಅಂತ ಒತ್ತಾಯಿಸಿದ ಮೇಲೆ ಆತ ಬಾಯಿ ಬಿಟ್ಟ- ‘ಸತ್ತು
ಸ್ವರ್ಗದಲ್ಲಿರೋ ಅಪ್ಪನ ಆತ್ಮಕ್ಕೆ ಶಾಂತಿ ಸಿಗಬೇಕಾದ್ರೆ, ಭಾಗ್ಯಳನ್ನು ನಿನ್ನ ಮನೆ ತುಂಬಿಸ್ಕೋಬೇಕು’.
ಇದರಲ್ಲೇನೋ ಮಸಲತ್ತಿದೆ. ಇಲ್ಲದಿದ್ರೆ ಇರುವ ಒಬ್ಬಳೇ ಮಗಳನ್ನು ತನ್ನ ತಮ್ಮನಿಗೇ
ಕೊಟ್ಟು – ಅವನನ್ನು ಮನೆ ಅಳಿಯ ಮಾಡಿಕೊಳ್ಳಲೆಂದೇ ಯೋಜನೆ ಹಾಕಿಕೊಂಡಿದ್ದ
ಶೇಷಪ್ಪನ ಹೆಂಡತಿ ಜಾನಕಮ್ಮ ಇಷ್ಟು ಬೇಗ ಬದಲಾಗಲು ಸಾಧ್ಯವೆ? ಎಂದು ಅನುಮಾನಿಸಿದರು
ಅಪ್ಪ. ಈಗ ಎಲ್ಲವೂ ಬದಲಾದ ಪರಿಸ್ಥಿತಿಯೆಂಬಂತೆ ಶೇಷಪ್ಪ ಒತ್ತಿ ಒತ್ತಿ ಹೇಳಿದ ಮೇಲೆ
ಅಪ್ಪ ‘ನೋಡೋಣ’ ಅಂದಿದ್ದರು.
ಶೇಷಪ್ಪ- ಸುಭದ್ರಮ್ಮ ಅದೆಷ್ಟೋ ಹೊತ್ತು ಮಾತಾಡಿದರು. ಆ ಸಭೆಯಿಂದ
ಹೊರಬಂದ ಮೇಲೆ ಶೇಷಪ್ಪನ ಮುಖ ಅರಳು ಮಲ್ಲಿಗೆಯಾಗಿತ್ತು. ಸಂಜೆ ಊರಿಗೆ
ಹೊರಡುವ ಮುಂಚೆ ‘ಮುಂದಿನ ವಾರ ಬಿಡುವು ಮಾಡ್ಕೊಂಡು ಅಮ್ಮನ್ನೂ ಕರ್ಕೊಂಡು
ಊರ ಕಡೆ ಬಾರಯ್ಯ’ ಅಂತ ಅನಿರುದ್ಧನಿಗೆ ಹೇಳಿದ.
ಆತ ಹೋದ ಎಷ್ಟೋ ಹೊತ್ತಿನ ಮೇಲೆ ದೇವರ ಪಟವೊಂದರ ಹಿಂದಿರಿಸಿದ್ದ
ಫೋಟೋ ತೋರಿಸಿ ‘ನಿನ್ನ ಮಾವನ ಮಗಳು ಭಾಗ್ಯ. ಚೆನ್ನಾಗಿಲ್ವೇನೋ ಹುಡುಗಿ’ ಅಂತ
ಅವನಮ್ಮ ಕೇಳಿದ್ದರು. ಅದಕ್ಕವನು ‘ಫೋಟೋದಲ್ಲಿ ಎಂಥವ್ರಾದರೂ ಚೆನ್ನಾಗೇ ಬರ್ತಾರೆ
ಬಿಡಮ್ಮ’ ಎಂದು ಉಡಾಫೆ ತೋರಿಸಿದ್ದ.
‘ಅನಿ, ನೀನು ತುಂಬಾ ಓದಿದವನು, ಜಾಣ, ಒಳ್ಳೆಯ ಕೆಲಸದಲ್ಲಿದ್ದೀಯಾ ಅಂದ್ರೆ
ಹೆಣ್ಣಿಗೇನೂ ಬರವಿಲ್ಲ. ಆದರೆ ಅದಾಗಿ ಅದು ಮನೆ ಬಾಗಿಲಿಗೆ ಬಂದಿರೋ ತೌರಿನ
ಸಂಬಂಧಾನ ಅಷ್ಟು ಉದಾಸೀನ ಮಾಡಬಾರದಪ್ಪಾ’ ಎಂದು ನಯವಾಗಿ ನುಡಿದರು ಆಕೆ.
‘ತವರಿನ ಸಿರಿ’ ಹಾಡಿನ ಆಲಾಪನೆ ಅದೆಂದು ಅವನು ಗಂಭೀರನಾದ.
‘ನಾವು ಕಷ್ಟದ ದಿನಗಳಲ್ಲಿದ್ದಾಗ ಎಲ್ಲಿತ್ತಮ್ಮ ಈ ಸಂಬಂಧದ ಸೆಳೆತವೆಲ್ಲಾ?’ ಅಂತ
ಖಾರವಾಗಿಯೇ ಕೇಳಿದ.
ಎರಡು ದಿನವಾದ ಮೇಲೆ ಅನಿರುದ್ಧನ ತಂದೆಯೇ ‘ಅದೇನೋ ನಿಮ್ಮಮ್ಮನಿಗೆ
ತವರೂರಿನ ಹಂಬಲ ಹೆಚ್ಚಾಗಿ ಬಿಟ್ಟಿದೆ. ಬರುವ ಸೋಮವಾರ ಹೇಗೂ ಸಾರ್ವತ್ರಿಕ ರಜೆ
ಇದೆ. ಮಂಗಳವಾರ ಒಂದಿನ ರಜೆ ಹಾಕಿ ಅವಳನ್ನೂ ಕರಕೊಂಡು ಹೋಗಿ ಬಾ. ಅವಳು
ಬೇಕಾದ್ರೆ ಒಂದು ವಾರ ಇರಲಿ, ನೀನಂತೂ ಬಂದ್ಬಿಡು’ ಎಂದು ವಿನಯಪೂರ್ವಕವಾಗಿ
ಕೇಳಿಕೊಂಡರು. ಒಲ್ಲದ ಮನಸ್ಸಿನಿಂದಲೇ ಅವನು ‘ಹೂಂ’ ಅಂದ.
ಅತ್ತ ಮಲೆನಾಡೂ ಅಲ್ಲದ, ಇತ್ತ ಬಯಲು ಸೀಮೆಯೂ ಅಲ್ಲದ ದೇವನಕೆರೆಗೆ
ಅನಿರುದ್ಧನೂ, ಅವನ ತಾಯಿಯೂ ಕಾಲಿಟ್ಟಾಗ ಸಂಜೆ ನಾಲ್ಕರ ಸಮಯ. ಅಲ್ಲಿಂದ
ಆಕಾಶ ಬುಟ್ಟಿ ಮತ್ತು ಏಣಿ / 132 ಆಕಾಶ ಬುಟ್ಟಿ ಮತ್ತು ಏಣಿ / 133
ಮಾವನೂರಿಗೆ ಅರ್ಧ ಕಿಲೋಮೀಟರ್ನಷ್ಟು ದೂರ. ಬಸ್ಸಿನ ಬಳಿ ಬಂದಿದ್ದ ಆಳು
ದೇವಯ್ಯ ಅಮ್ಮನ ‘ವಾರದ ಠಿಕಾಣೆ’ ಗಂಟನ್ನು ಹೆಗಲಿಗೇರಿಸಿಕೊಂಡ.
ದಾರಿಯ ಅಕ್ಕ-ಪಕ್ಕವೆಲ್ಲ ದಟ್ಟ ಹಸಿರಿನ ಸಿರಿಯೇ. ತೆಂಗು-ಅಡಿಕೆ-ಮಾವು-
ನೇರಳೆ-ಹಲಸು ತುಂಬಿದ ತೋಟಗಳು. ಅವುಗಳ ನಡುವೆ ಚಾಚಿ ನಿಂತ ಭತ್ತದ ಗದ್ದೆಗಳು,
ಭತ್ತದ ತೆನೆಯೊಡೆದು ಅದರ ಮೇಲಿಂದ ತೀಡಿ ಬರುವ ಕಮ್ಮನೆಯ ಗಾಳಿ, ಅಲ್ಲಲ್ಲಿ ಹರಿವ
ಕಾಲುವೆಗಳು, ಅವುಗಳ ಬದುವಿನುದ್ದಕ್ಕೂ ಬೆಳೆದ ಹಸಿರು ಹುಲ್ಲಿನ ಮೇಲೆ ಬಾಯಾಡಿಸುತ್ತಿರುವ
ದನ-ಕರು, ಗದ್ದೆಯಲ್ಲಿನ ಒಡಪು ಹುಲ್ಲನ್ನು ಕೊಯ್ದು, ಕಟ್ಟಿದ ಹೊರೆಯನ್ನು ತಲೆಯ
ಮೇಲಿಟ್ಟು ಊರ ಕಡೆ ಹೊರಟ ರೈತಾಪಿ ಹುಡುಗರು, ಕಬ್ಬಿನ ಜಲ್ಲೆಯನ್ನು ಉದ್ದ
ಕೊಳಲಿನೋಪಾದಿ ಹಿಡಿದು ಹಲ್ಲಿನಿಂದಲೇ ಸೀಳಿ ರಸ ಹೀರುತ್ತ-ಸಿಪ್ಪೆ ಉಗುಳುತ್ತ ನಡೆದಿರುವ
ಪಡ್ಡೆ ಹುಡುಗರು- ಇವೆಲ್ಲ ಅನುರುದ್ಧನಿಗೆ ಹೊಸ ಚಿತ್ರಗಳೇನೂ ಅಲ್ಲ.
* * * * *
ರಾತ್ರಿಯ ಊಟವಾದ ಮೇಲೆ ಅನಿರುದ್ಧನ ಅಮ್ಮ, ಅತ್ತೆ, ಮಾವ ಹೊರಗಿನ
ಜಗುಲಿಯ ಮೇಲೆ ಹಾಸಿದ ಜಮಖಾನೆಯ ಮೇಲೆ ಕುಳಿತು ಮಾತಾಡುತ್ತಿದ್ದರೆ, ಅವನು
ಮಾತ್ರ ಕೋಣೆಯ ಕುರ್ಚಿಯಲ್ಲಿ ವಾರ ಪತ್ರಕೆಯೊಂದನ್ನು ಹಿಡಿದು ಕುಳಿತಿದ್ದ. ಅತ್ತೆಯು
‘ಭಾಗ್ಯ ನನ್ನ ತಂಗಿಯ ಮನೆಗೆ ಹೋಗಿದ್ದಾಳೆ; ನಾಳೆ ಬರುತ್ತಾಳೆ’ ಎಂದಿದ್ದಾಗಲೀ, ‘ನಮ್ಮ
ಅನಿರುದ್ಧನಿಗೆ ರಜೆ ಸಿಗೋದೇ ಕಷ್ಟ; ಅದೇನೋ ನನ್ನ ಬಲವಂತಕ್ಕೆ ಒಪ್ಕೊಂಡು ಬಂದಿದ್ದಾನೆ’
ಅಂತ ಅಮ್ಮ ಹೇಳಿದ್ದಾಗಲೀ ಅವನ ಲಕ್ಷಕ್ಕೆ ಬರಲೇ ಇಲ್ಲ. ‘ತಗೋಳಯ್ಯ ನಮ್ಮ ತೋಟದ್ದು’
ಅಂತ ಮಾವನೇ ತಟ್ಟೆಯಲ್ಲಿಟ್ಟು ತಂದ ರಸಬಾಳೆ ಹಣ್ಣಿನ ಚಿಪ್ಪು ಅವನ ಗಮನ ಸೆಳೆದಿತ್ತು.
ಒಂದೆರಡು ಸಲ ‘ಅನಿರುದ್ಧ, ಇಲ್ಲೇ ಏನಾದರೂ ಮಾತಾಡೋಣ ಬಾರೋ’ ಅಂತ ಅಮ್ಮನೇ
ಮಾಡಿದ ಪ್ರಯತ್ನ ಯಶ ಕಾಣಲಿಲ್ಲ.
ಬಹು ವರ್ಷಗಳ ಅನಂತರ ಸಮಾಗಮ ಅಂದಾಗ ಮಾತಿಗೆ ಕಾಲದ ಮಿತಿಯುಂಟೆ?
ಮಾತಾಡುತ್ತಲೇ ಇದ್ದರು- ಯಾವ್ಯಾವುದೋ ಪೂರ್ವೋತ್ತರಗಳನ್ನೆಲ್ಲ. ಹೊಸ ಜಾಗವೆಂದೋ,
ತನಗಿಷ್ಟವಿಲ್ಲದ ಸಂಗತಿಗಳು ತಲೆ ತೂರಿಸಿದ್ದರಿಂದಲೋ ಅವನಿಗಂತೂ ಬೇಗ ನಿದ್ದೆ ಹತ್ತಲಿಲ್ಲ.
ಊರಿನ ಸದ್ದಡಗಿದ್ದರೂ-ಜಗುಲಿ ಕಟ್ಟೆಯ ಮಾತು ಕತೆಗಳು ಕ್ಷೀಣಿಸುವ ಸೂಚನೆಯೇ
ಇದ್ದಂತಿರಲಿಲ್ಲ. ಹೊರಗೆ ಒಂದಿಷ್ಟು ಬೆಳದಿಂಗಳು ಇದ್ದದ್ದರಿಂದ ಅವನಿಗೆ ಕಿಟಕಿ ಬಾಗಿಲನ್ನು
ಇನ್ನಷ್ಟು ಅಗಲಕ್ಕೆ ತೆಗೆಯಬೇಕೆನಿಸಿ ಮೇಲೆದ್ದ. ಎದುರು ಮನೆಯಲ್ಲಿ ದೀಪವಿನ್ನೂ
ಉರಿಯುತ್ತಿತ್ತು. ಇದ್ದಕ್ಕಿದ್ದಂತೆ ಆ ಮನೆಯಲ್ಲೂ ಗದ್ದಲವಾಗ ತೊಡಗಿತು. ಎರಡು ಹೆಣ್ಣು
ದನಿಗಳು ಗಂಟಲೇರಿಸಿ ಬಯ್ದಾಡಿದವು. ಯಾರ ಕೆನ್ನೆಗೋ ಫಳಾರನೆ ತಟ್ಟಿದ ಶಬ್ದ. ‘ನಾನು
ಸತ್ತು ಹೋದರೆ ನೀವೆಲ್ಲ ಸುಖವಾಗಿ ಇರ್ತೀರೇನೋ?’ ಎಂಬ ಹತಾಶೆಯ-ಸಿಟ್ಟಿನ ನುಡಿ.
‘ಏನಿದು ನಿಮ್ಮ ಅವಾಂತರ ಈ ಸರುಹೊತ್ತಿನಲ್ಲಿ’ ಎಂಬ ಗಂಡು ದನಿಯ ಅಬ್ಬರ. ಆ
ಮನೆಯ ಪರಿಸ್ಥಿತಿ ಹದಗೆಟ್ಟಿದೆಯೆಂದು ಅವನಿಗನ್ನಿಸಿತು.
ಕಟ್ಟೆಯ ಬಳಗ ಜಾಗ ಖಾಲಿ ಮಾಡಿಕೊಂಡು ಒಳಗೆ ಬಂತು. ಹೊರಗಿನ
ಬಾಗಿಲು ಭದ್ರಪಡಿಸಿದ ಮಾವ, ಅತ್ತೆ-ಇನ್ನೊಂದು ಕೋಣೆ ಸೇರಿದರು. ನಡುಮನೆಯಲ್ಲಿ
ಅಮ್ಮ ಮಲಗಿದರು. ಮಲಗಿದ ಮೇಲೆ ‘ಅಮ್ಮ ಮಕ್ಕಳಿಗೇ ಏನೋ ಹತ್ಕೊಂಡ ಹಾಗಿದೆಯಲ್ಲೋ
ಶೇಷಪ್ಪಾ’ ಅಂತ ರಾಗವೆಳೆದರು. ಅದಕ್ಕೆ ಆತ ‘ಅವರ ಮನೇದು ದಿನಾ ಇದ್ದಿದ್ದೇ. ಬಹಳ
ಹೊತ್ತಾಗಿದೆ ಮಲಕ್ಕೊಳ್ಳಕ್ಕಾ’ ಅಂತ ಸುಮ್ಮನಾಗಿಸಿದ.
ಅಮ್ಮನ ಮನಸ್ಸು ಕೇಳದೆ ಎದ್ದು ಕೂತರು ಮತ್ತೆ.
‘ನೀನು ಹೇಳ್ತಿರೋದು ನಾರಾಣಪ್ಪನ ಮಗಳು ಶ್ರೀದೇವಿ ವಿಚಾರವೇನೋ ಶೇಷಪ್ಪಾ?’
ಅಂತ ಶುರು ಮಾಡಿದರು.
‘ಹೌದಕ್ಕಾ ಹೌದು, ಆ ಹುಡುಗಿಯ ರೂಪಾನೇ ಅವಳಿಗೆ ಶತ್ರು. ಆ ಗಯ್ಯಾಳಿ
ಗಂಗಮ್ಮನ ದೊಡ್ಡ ಮಗಳಿಗೆ ಬರುವ ಗಂಡುಗಳೆಲ್ಲ ಇವಳ್ನೇ ಮೆಚ್ಕೊಳ್ತಾರಂತೆ. ಹಾಗಾಗಿ
ಈಗಾಗಲೇ ಆರೇಳು ಗಂಡುಗಳು ತಪ್ಪಿಹೋದವು’
‘ಪಾಪ ತಂದೆ ತಾಯಿ ಇಲ್ಲದ ತಬ್ಬಲಿ ಹುಡುಗಿ, ಚಿಕ್ಕವಳಾದ್ರೇನಂತೆ ಅವಳಿಗೇ
ಮೊದಲು ಯಾವುದಾದರೂ ಗಂಡು ನೋಡಿ ಸಾಗಿ ಹಾಕ್ಬಾರದೇ ಅತ್ಲಾಗೆ’
‘ಹಾಗೆ ಸಾಗಿ ಹಾಕಿಬಿಟ್ರೆ ಮನೆ ಕೆಲ್ಸವನ್ನೆಲ್ಲ ದೋಕೋರು ಯಾರು? ಅವೆರಡು
ಹುಡುಗೀರ್ಗೂ ಒಂದು ಚೂರೂ ಮೈ ಬಗ್ಗಲ್ಲ. ಅಯ್ಯೋ, ಅದಕ್ಕೇ ನಾನಂತೂ ಅವರ
ಸಹವಾಸಕ್ಕೆ ಹೋಗೋದನ್ನೇ ಬಿಟ್ಟು ಬಿಟ್ಟಿದ್ದೀನಿ’.
ಅವರ ಮಾತುಗಳಂತೆಯೇ, ಎದುರು ಮನೆಯ ಗದ್ದಲವೂ ರಾತ್ರಿಯೊಡನೆ
ಕರಗುತ್ತ ಹೋಯಿತು.
* * * * *
ಬೆಳಗ್ಗೆ ತಿಂಡಿ ಕಾಫಿ ಆದ ಮೇಲೆ ಅನಿರುದ್ಧ ಹೊರಗಡೆ ಸುತ್ತಾಡಲು
ಹವಣಿಸುತ್ತಿರುವುದಕ್ಕೂ, ಮಾವನೇ ‘ಬಾರಯ್ಯ ಹಾಗೇ ಗದ್ದೆ-ತೋಟದಲ್ಲಿ ಅಡ್ಡಾಡ್ಕೊಂಡು
ಬರುವಿಯಂತೆ’ ಅಂತ ಕರೆಯುವುದಕ್ಕೂ ಸರಿಹೋಯಿತು. ಷರಟಿನ ಮೇಲೆ ಪ್ಯಾಂಟನ್ನೇರಿಸಿ
ಹೊರಟ. ದಾರಿಯಲ್ಲಿ ಎಂಥಾ ಕೆಲಸ, ಸಂಬಳವೆಷ್ಟು, ತಿಂಗಳ ಖರ್ಚೆಷ್ಟು, ಸ್ಕೂಟರ್
ತಗೊಂಡಿದ್ದೀಯಾ- ಅಂತೆಲ್ಲ ಅವನನ್ನು ಮಾವ ವಿಚಾರಿಸಿಕೊಂಡ. ಎದುರಾದ
ಒಂದಿಬ್ಬರಾದರೂ ಮಾವನನ್ನು ಕುರಿತು ‘ಯಾರಿವರು ಅಳಿಯಂದಿರೋ’ ಅಂತ ಅನುಮಾನಿಸಿ
ನಕ್ಕರು. ಕೂಲಿ ಹೆಂಗಸೊಬ್ಬಳು ಸುಭದ್ರಮ್ಮನ ಮಗನೇ ಇರಬೇಕೆಂದು ಬೇರೆಯವರಿಗೆ
ಹೇಳಿದಳು.
ಇಬ್ಬರೂ ತೋಟದ ಸಣ್ಣ ಮನೆಗೆ ಹೋಗುವ ವೇಳೆಗಾಗಲೇ ದೇವಯ್ಯ ಪಂಪ್ಸೆಟ್ಟನ್ನು
ಚಾಲೂಗೊಳಿಸಿ ಗದ್ದೆಗಳಿಗೆ ನೀರು ಹಾಯಿಸಲು ತೊಡಗಿದ್ದ. ಧಣಿಯನ್ನು ಕಂಡ ಕೂಡಲೇ
ಅದುವರೆಗಾಗಲೇ ಮರದಿಂದ ಕಿತ್ತಿದ್ದ ಎರಡು ಗಂಗಪಾಣಿ ಎಳನೀರನ್ನು ತಲೆಕೊಚ್ಚಿ ಕುಡಿಯಲು
ಕೊಟ್ಟ. ‘ನೀವು ಬೇಸಿಗೆಗೆ ಬಂದ್ರೆ ಹಲಸು-ಮಾವು ದಂಡಿಯಾಗಿ ತಿನ್ಬೋದು ಸ್ವಾಮಿ’ ಅಂತ
ಆಕಾಶ ಬುಟ್ಟಿ ಮತ್ತು ಏಣಿ / 134 ಆಕಾಶ ಬುಟ್ಟಿ ಮತ್ತು ಏಣಿ / 135
ದೇವಯ್ಯ ಉಪಚಾರದ ಮಾತಾಡಿದ. ಅನಿರುದ್ಧ ಅದಕ್ಕೆ ಮುಗುಳು ನಕ್ಕ ಅಷ್ಟೆ.
ತೋಟದಲ್ಲೆಲ್ಲ ಸುತ್ತಾಡಿದಾಗ ಮಾವು-ಹಲಸು-ನೇರಳೆಯಂತಹ ಹೆಮ್ಮರಗಳ ನಡುವೆ
ನಿಂಬೆ, ಸೀಬೆ ಗಿಡಗಳು ಕುಬ್ಜರಂತೆ ಕಂಡವು.
ಮಧ್ಯಾಹ್ನ ಒಂದು ಗಂಟೆಯ ಹೊತ್ತಿಗೆ ಶೇಷಪ್ಪ ‘ಮನೇಲಿ ನಿನ್ನತ್ತೆ ಊಟಕ್ಕೆ
ಕಾದಿರ್ತಾಳೆ ನೀನು ಹೊರಡು. ಗದ್ದೇಲಿ ಕಳೆ ಕೀಳಿಸಿ ಬರೋದು ಇನ್ನೂ ತಡವಾಗುತ್ತೆ’
ಅಂತ ಅವನನ್ನು ಹೊರಡಿಸಿದ. ಜೊತೇಲಿ ದೇವಯ್ಯನೂ ಬರುತ್ತಾನೆ. ಬೇಕಾದ್ರೆ-
ಅಂದಿದ್ದಕ್ಕೆ ‘ಏನೂ ಬೇಡ ಮಾವ’ ಎಂದು ಒಬ್ಬನೇ ಹೊರಟ.
ಶೇಷಪ್ಪ ಮಾವನ ತೋಟಕ್ಕೆ ಸ್ವಲ್ಪವೇ ದೂರದಲ್ಲಿ ಇನ್ನೊಂದು ತೋಟ. ಅಲ್ಲೂ
ಹಲಸು, ತೆಂಗು, ಮಾವು, ನೇರಳೆ ಎಲ್ಲವೂ ಇವೆ. ಅಡಿಕೆ ಮರಗಳು ಇನ್ನೂ ಅಷ್ಟು ಎತ್ತರಕ್ಕೆ
ಬೆಳೆದಿರಲಿಲ್ಲ. ತೋಟದ ಇನ್ನೊಂದು ಬದಿಯಲ್ಲಿ ಪಂಪ್ಸೆಟ್ಟಿನ ಮನೆ. ಮುಂದೊಂದು
ಗರಂಡಿ ಬಾವಿ. ಅಲ್ಲೂ ಬಾವಿಯಿಂದ ನೀರೆತ್ತುವ ಕಾರ್ಯ ಸಾಗಿತ್ತು. ಪಂಪ್ ಸೆಟ್ಟಿನ
ಮನೆಯ ಬಾಗಿಲ ಮೇಲೆ ‘ಜಿ.ಕೆ. ರಾಮದಾಸಪ್ಪ ಮತ್ತು ಸೋದರರು’ ಎಂದು ಹಸಿರು
ಬಣ್ಣದ ಪೇಯಿಂಟ್ನಲ್ಲಿ ಬರೆದಿದ್ದನ್ನು ಅವನು ಓದಿಕೊಂಡ. ಅಂದರೆ ಈ ಆಸ್ತಿಯಲ್ಲಿ
ಶ್ರೀದೇವಿಯ ತಂದೆ ನಾರಣಪ್ಪನದೂ ಪಾಲಿದೆಯೆಂದು ಯೋಚಿಸಿದ.
ಬಾವಿಯಿಂದ ಜಿಗಿವ ನೀರು ಇಟ್ಟಿಗೆ-ಸಿಮೆಂಟ್ ಕಟ್ಟಡದ ಕಾಲುವೆಯಲ್ಲಿ
ಸಂಭ್ರಮದಿಂದ ಹರಿದು ಹೋಗುತ್ತಿತ್ತು. ಅದೇ ಸಂಭ್ರಮದಲ್ಲಿ ಅನಿರುದ್ಧ ಪಕ್ಕದ
ಕಾಲುದಾರಿಯಲ್ಲೇ ಹೆಜ್ಜೆ ಹಾಕುತ್ತ ನಡೆದ. ಮುಂದೊಂದು ಕಡೆ ಕಾಲುವೆ ಕವಲೊಡೆಯುತ್ತದೆ.
ಅಲ್ಲಿ ಹರವೂ ಹೆಚ್ಚು. ಬದಿಯಲ್ಲೊಂದು ಸೊಂಪಾಗಿ ಬೆಳೆದ ಹೊಂಗೆಯ ಮರ. ಅದರ
ಬುಡದಲ್ಲಿನ ಚಪ್ಪಡಿ ಕಲ್ಲಿನ ಮೇಲೆ ಬಟ್ಟೆಗಳನ್ನು ಹಿಂಡುತ್ತ ಹುಡುಗಿಯೊಬ್ಬಳು ಕುಳಿತಿದ್ದಾಳೆ.
ಅವನು ಹೆಜ್ಜೆಗಳನ್ನು ನಿಧಾನಗೊಳಿಸುತ್ತ ಹುಡುಗಿ ಕೂಡುವ, ಬಾಗುವ, ಎದ್ದು ನಿಂತು
ಒಣಗಿದ ಬಟ್ಟೆಗಳನ್ನು ಮಡಿಸಿ ಬಿದಿರಿನ ಬುಟ್ಟಿಗಿರಿಸುವ ಭಂಗಿಗಳಲ್ಲಿ ಕಣ್ಣು ನೆಟ್ಟ. ಆಗಂತುಕನಾದ
ಇವನನ್ನೂ ಅವಳು ಆಗಾಗ ಗಮನಿಸುತ್ತಿದ್ದಳು. ಅವನು ನಿಂತಲ್ಲೇ ನಿಂತ. ಹುಡುಗಿ
ಅವನ ಹೃದಯಕ್ಕೆ ಲಗ್ಗೆ ಹಾಕಿದ್ದಳು. ಒಮ್ಮೆಲೇ ಅವನತ ಮುಖಿಯಾದ ಅವಳು ಮತ್ತೆ
ಹತ್ತಿರಕ್ಕೆ ಬಂದಿದ್ದ ಅವನನ್ನು ನೋಡಲು ನಿಧಾನಕ್ಕೆ ತಲೆಯೆತ್ತಿದಳು. ಕಣ್ಣುಗಳಲ್ಲಿ ಕಣ್ಣುಗಳು
ನಾಟಿದಾಗ ಇಬ್ಬರೂ ಗಲಿಬಿಲಿಗೊಂಡರು.
ಅವಳು ಎದುರು ಮನೆಯ ಹುಡುಗಿ -ನಾರಣಪ್ಪನ ಮಗಳು-ಶೇಷಪ್ಪ ಮಾವನ
ದಾಯಾದಿಯ ಮಗಳು, ಅಂದಾಗ ಅದೂ ಒಂದು ರೀತಿಯಲ್ಲಿ ಮಾವನ ಮಗಳೇ ಆದ
ಹಾಗಾಯ್ತು- ಅಂತ ತಿಳಿದ ಮೇಲೂ ಅವನಿಗೆ ಮಾತಾಡಿಸುವ ದಾಷ್ಟಿಕ ಉಂಟಾಗದೆ ‘ಆ.
ಆಂ. ನೀವು….’ ಎಂದು ತೊದಲಿದ.
‘ಹೌದು, ಶ್ರೀದೇವಿ ಅಂತ ನಿಮಗೆ ಗೊತ್ತಿರಲೇ ಬೇಕು’ ಎನ್ನುತ್ತ ಒನಪು ತೋರಿದಳು.
ಅವನು ಇನ್ನಷ್ಟು ಹತ್ತಿರ ಬಂದು ‘ನನ್ನ ಹೆಸರು ಅನಿರುದ್ಧ-ನಿಮ್ಮತ್ತೆ ಸುಭದ್ರಮ್ಮನ
ಮಗ ಅಂತಾನೂ ನಿಮಗೆ ಗೊತ್ತಿರಬೇಕು’ ಎಂದು ಪ್ರತಿಯಾಡಿದ. ಹೊಂಗೆ ಮರದ
ಹಸಿರಿನ ಕಿಂಡಿಯಿಂದ ನೇಸರನ ಕಿರಣ ತೂರಿ ಬಂದು, ಅವನ ಬೆರಳಿನುಂಗುರ ಹೊಳೆಯಿತು.
ಅವಳು ಸಂಕೋಚದಿಂದಲೇ ‘ಉಂಗುರ ತುಂಬಾ ಸುಂದರವಾಗಿದೆ. ಮದುವೆಯದೋ,
ನಿಶ್ಚಿತಾರ್ಥದ್ದೋ ?’ ಎಂದು ಆಳಕ್ಕೇ ಬಾಣ ನೆಟ್ಟಳು. ಅವನು ಒಂದಿಷ್ಟೂ ವಿಹ್ವಲನಾಗದೆ
ನಗು ನಗುತ್ತಲೇ ‘ಎರಡೂ ಅಲ್ಲ, ಇದು ರ್ಯಾಂಕ್ ಉಂಗುರ’ ಎಂದ.
ಅವಳು ಕಣ್ಣರಳಿಸಿ ‘ಅಂದ್ರೆ?’ ಎಂದು ಪ್ರಶ್ನಿಸಿದಳು.
‘ನಾನು ಎಂಜಿನಿಯರಿಂಗ್ನಲ್ಲಿ ರ್ಯಾಂಕ್ ತಗೊಂಡಿದ್ದಕ್ಕೆ ನಮ್ಮ ಕಾಲೇಜಿನವರು
ಬಹುಮಾನವಾಗಿ ಕೊಟ್ಟ ಹಣದಲ್ಲಿ ಅಮ್ಮನ ಬಲವಂತಕ್ಕೆ ಮಾಡಿಸಿಕೊಂಡಿದ್ದು’ ಎಂಬ
ವಿವರಣೆ ಕೊಟ್ಟ. ಅವಳು ಅವನ ಉಂಗುರದ ಬೆರಳನ್ನು ಎತ್ತಿ ಹಿಡಿದು ಉಂಗುರವನ್ನು
ತಿರುಗಿಸಿ ನೋಡುತ್ತ ‘ಜಾಣರು’ ಎಂದಳು.
ಅಷ್ಟರಲ್ಲಿ ಶಿವಪೂಜೆಯ ಕರಡಿಯಾಗಿ ದೇವಯ್ಯ ಬರುತ್ತಿರುವುದನ್ನು ಕಂಡು
ಇಬ್ಬರೂ ದೂರ ಸರಿದರು. ಅವಳು ಬಟ್ಟೆಯ ಕರ್ಮಚಾರಿಣಿಯಾದಳು.
‘ಓ ಚಿಕ್ಕ ಧಣೀ, ನೀವಿನ್ನೂ ಇಲ್ಲೇ ಇದ್ದೀರಾ?’ ಅಂತ ಕೂಗಿಕೊಂಡು ಹತ್ತಿರಕ್ಕೆ
ಬಂದ. ರಸ ಭಂಗವಾದ್ದಕ್ಕೆ ಮುಖ ಕಿರಿದು ಮಾಡಿಕೊಂಡ ಅನಿರುದ್ಧ ದೇವಯ್ಯನೊಂದಿಗೆ
ಹೆಜ್ಜೆ ಹಾಕಿದ. ದಾರಿಯಲ್ಲಿ ದೇವಯ್ಯ ‘ಆ ಹುಡುಗೀ ಜೊತೆ ಕೊಂಚ ಹುಷಾರಾಗಿರ್ಬೇಕು
ಧಣಿ. ಎಂತಾವರ್ನೂ ಕಣ್ಣಲ್ಲೇ ಬುಟ್ಟಿಗೆ ಹಾಕ್ಕೊಂಡ್ಬಿಡ್ತಾಳೆ’ ಎಂದು ಎಚ್ಚರಿಸಿದ. ಅನಿರುದ್ಧ
ನಗೆಯಾಡಿದ.
ಭಾಗ್ಯಳನ್ನು ಬಿಟ್ಟು ಹೋಗಲು ಬಂದಿದ್ದ ಅವಳ ಚಿಕ್ಕಪ್ಪ ಅನಿರುದ್ಧನನ್ನು ಬಹಳ
ವಿಚಾರಿಸಿಕೊಂಡ. ಬಹುಶಃ ತನ್ನ ಹೆಂಡತಿಯ ತಮ್ಮನೊಡನೆ ನನ್ನನ್ನು ಹೋಲಿಸಲು
ಹೊರಟಿದ್ದಾನೆಂಬ ವಿಚಾರ ಮಾಡಿದ ಅನಿರುದ್ಧ. ಆತ ಆಂಧ್ರದ ಮೂಲದವನಾದ್ದರಿಂದ
‘ಇಚ್ಚಿ ತೀಸುಕೋಡಾನಿಕಿ (ಕೊಟ್ಟು ತೆಗೆದುಕೊಳ್ಳಲು) ಎಂಜಿನೀಯರಿಂಗ್ ಡಿಪಾರ್ಟ್ಮೆಂಟು’
ಎಂದು ಕೆಟ್ಟದಾಗಿ ನಕ್ಕ.
‘ಅದು ಹಳೆಯ ಕಾಲದ ಮಾತಷ್ಟೆ. ಈಗ ಎಲ್ಲ ಇಲಾಖೆಗಳೂ ಲಂಚಮಯ
ಆಗಿರುವುದರಿಂದ ಆ ಗಾದೆ ಸವೆದ ನಾಣ್ಯ’ ವೆಂದು ಅನಿರುದ್ಧ ಆತನನ್ನು ಪೆಚ್ಚುಗೊಳಿಸಿದ.
ಭಾಗ್ಯ ಊರಿನಿಂದ ಬಂದವಳು ನೇರವಾಗಿ ಬಚ್ಚಲಿಗೆ ಹೋಗಿ ಬಂದು ಕೋಣೆಯ
ಪಲ್ಲಂಗದಲ್ಲಿ ತಲೆಯಿಟ್ಟವಳು ತಲೆ ಶೂಲೆಯೆಂದು ಸುಮಾರು ಹೊತ್ತು ಹೊರ ಬರಲಿಲ್ಲ.
‘ದೂರ ಬಸ್ಸು ಪ್ರಯಾಣ ಅವಳಿಗೆ ಆಗಲ್ಲ’ ಎಂಬ ಸಮರ್ಥನೆ ನೀಡಿದಳು ಜಾನಕಮ್ಮ.
ಮತ್ತೆ ಅವಳು ಹೊರ ಬಂದಿದ್ದು ಸುಭದ್ರಮ್ಮನಿಗೂ ಅನಿರುದ್ಧನಿಗೂ ಕಾಫಿ
ಕೊಡಲು, ಅದೂ ಅಪ್ಪನ ಒತ್ತಾಯದಿಂದ. ಆಗ ಸುಭದ್ರಮ್ಮನವರೇ ‘ಚೆನ್ನಾಗಿದೆಯೇನೇ
ಭಾಗ್ಯ. ಈಗ ತಲೆನೋವು ವಾಸಿ ತಾನೇ?’ ಅಂದಿದ್ದಕ್ಕೆ ‘ಹೂಂ ಅತ್ತೆ’ ಅನ್ನುವ ಎರಡೇ
ಪದಗಳನ್ನು ಪಲುಕಿ ಮತ್ತೆ ಕೋಣೆ ಹೊಕ್ಕಳು. ‘ಬಟ್ಟೆನಾದ್ರೂ ಬದಲಾಯಿಸಬಾರದೇನೇ’
ಆಕಾಶ ಬುಟ್ಟಿ ಮತ್ತು ಏಣಿ / 136 ಆಕಾಶ ಬುಟ್ಟಿ ಮತ್ತು ಏಣಿ / 137
ಎಂಬ ಅಮ್ಮನ ಮಾತಿಗೂ ಸೊಪ್ಪು ಹಾಕಲಿಲ್ಲ ಆ ಹುಡುಗಿ.
ಅನಿರುದ್ಧ ಕಾಫಿ ಹೀರುತ್ತಿರುವಾಗ ಜಾನಕಮ್ಮ ಒಳಗಿನಿಂದ ಬಾಗಿಲು
ಪರದೆಯೊಂದನ್ನು ತಂದು, ಅದರಲ್ಲಿನ ಜೋಡಿ ನವಿಲಿನ ಕಸೂತಿಯನ್ನು ತೋರಿಸುತ್ತ
‘ಇದನ್ನ ಭಾಗ್ಯಾನೇ ಹಾಕಿದ್ದು. ಈ ಥರದವನ್ನ ಐದಾರು ಮನೆಯವರಿಗೆ ಹಾಕ್ಕೊಟ್ಟಿದ್ದಾಳೆ.
‘ಆಂ.. ನಿನ್ನೆ ರಾತ್ರಿ ನೀನು ಮಲಗಿದ್ದೆಯಲ್ಲಪ್ಪ, ಆ ಹಾಸಿಗೆ ದಿಂಬಿನ ಹೊದಿಕೆಯ ಕಸೂತಿಯೂ
ಅವಳದೇ’, ಅಂತ ಹಿಗ್ಗಿದಾಗ ‘ನಾಟ್ ಸೋ ಸ್ವೀಟ್ ಡ್ರೀಮ್ಸ್’ ಎಂದು ಒಳಗೇ ಅಂದುಕೊಂಡ.
ತೋರಿಕೆಗೆ ಮಾತ್ರ ಹೌದಾ ಎನ್ನುವಂತೆ ಕಣ್ಣಗಲಿಸಿ ತಲೆ ಗುಮುಕು ಹಾಕಿದ.
‘ಕಾಲೇಜಿಗೆ ಸೇರಬೇಕೂಂತ ಅವಳಿಗೇನೋ ತುಂಬಾ ಆಸೆಯಿತ್ತು. ಏನು ಓದಿ-
ಯಾವ ಕೆಲಸಕ್ಕೆ ತಾನೆ ಹೋಗ್ಬೇಕು, ಬೇಗ ಅವಳಿಗೊಂದು ಮದ್ವೆ ಮಾಡೋದು ಅಂತ
ತೀರ್ಮಾನ ಮಾಡಿದ್ದೀವಿ’ ಎಂದು ಹೊಸ ವಿಚಾರಕ್ಕೆ ಪೀಠಿಕೆ ಹಾಕಿದಳು ಜಾನಕಮ್ಮ.
ಅದಕ್ಕೆ ಸುಭದ್ರಮ್ಮ ‘ನಮ್ಮ ಕೈಲೇನಿದೆಯಮ್ಮಾ, ದೇವರ ಕೃಪೆ ಇರಬೇಕು ಮುಖ್ಯವಾಗಿ’
ಎಂದು ದನಿಗೂಡಿಸಿದರು.
ಇಬ್ಬರ ಮಾತುಗಳಿಗೆ ಕೂಡಲೇ ಅರ್ಥ ಸಿಕ್ಕಿದರೂ, ಅವನು ಯಾವ
ಪ್ರತಿಕ್ರಿಯೆಯನ್ನೂ ನೀಡದೆ ನಿರ್ಲಿಪ್ತನಾಗಿದ್ದುಬಿಟ್ಟ.
ಅನಿರುದ್ಧ ಅಲ್ಲಿಂದ ಹೊರಡುವ ಮುನ್ನಾ ದಿನ ಸುಭದ್ರಮ್ಮ ನಾದಿನಿಯೊಂದಿಗೆ
ಹೊರಗಿನ ಜಗುಲಿ ಕಟ್ಟೆಯಲ್ಲಿ ಮಾತಾಡುತ್ತ ಕುಳಿತಿದ್ದರು. ಶೇಷಪ್ಪ ಹೊಸ ಜವಳಿ ತರಲು
ಪೇಟೆಗೆ ಹೋಗಿದ್ದು ಬರುವುದು ತಡವಾಗುವುದಿತ್ತು. ಭಾಗ್ಯ ಹಿತ್ತಿಲ ಗಿಡಗಳಿಗೆ ನೀರು
ಹಾಕುತ್ತಿದ್ದಳು. ಇದೇ ಸೂಕ್ತ ಸಮಯವೆಂದು ತಿಳಿದೋ ಏನೋ, ಎದುರು ಮನೆಯ
ಹುಡುಗಿ ಓಡಿ ಬಂದು ‘ಅಮ್ಮ ನಿಮ್ಮಿಬ್ಬರನ್ನೂ ಮನೆಗೆ ಬರೋಕ್ಕೆ ಹೇಳ್ತಿದಾರೆ’ ಎಂಬ
ಆಹ್ವಾನದ ಸಂಗತಿ ತಿಳಿಸಿದಳು.
ಸುಭದ್ರಮ್ಮ ತಲೆಗೂದಲನ್ನು ಮಾತ್ರ ಒಪ್ಪ ಮಾಡಿಕೊಂಡು, ಸೀರೆಯ ನೆರಿಗೆಗಳನ್ನು
ಸರಿಮಾಡಿಕೊಳ್ಳುತ್ತ ‘ಅನಿರುದ್ಧ ನೀನೂ ಬಾರೋ’ ಅಂತ ಕರೆದರು. ಅವನು ಮರು
ಮಾತಾಡದೆ ಸಿದ್ಧನಾಗಿ ಹೊರಟ. ಹೊರಡುವ ಮುಂಚೆ ‘ಅತ್ತಿಗೆ ಊಟಕ್ಕೆ ನಮ್ಮನ್ನ
ಕಾಯಿಸ್ಬೇಡಿ, ಬೇಗ ಬಂದು ಬಿಡಿ’ ಎಂಬ ಸೂಚನೆ ಕೊಟ್ಟಳು ಜಾನಕಮ್ಮ.
ಎದುರು ಮನೆಯ ‘ಘಟವಾಣಿ’ ಗಂಗಮ್ಮ, ಆಕೆಯ ಗಂಡ, ಇಬ್ಬರು ಹೆಣ್ಣು
ಮಕ್ಕಳು-ಎಲ್ಲರೂ ಸುಭದ್ರಮ್ಮನೊಡನೆ ಪೂರ್ವಾಪರ ಮಾತಾಡುತ್ತ ಕುಳಿತರು. ಗಂಗಮ್ಮನ
ಕಿರಿಯ ಮಗ ಹಿತ್ತಿಲಿನಿಂದ ನಿಧಾನವಾಗಿ ಬಂದು ಅನಿರುದ್ಧನ ಕಿವಿಯಲ್ಲಿ ಏನನ್ನೋ ಹೇಳಿ
ಹೋದ. ಅನಿರುದ್ಧ ಕಾಲು ತೊಳೆದು ಬರುವ ನೆಪದಿಂದ ಹಿತ್ತಿಲಿಗೆ ಹೋದ. ಬಾವಿಯಿಂದ
ನೀರು ಸೇದಿಕೊಂಡು ಶ್ರೀದೇವಿ ಸಂಜೆಯ ಮುಸುರೆ ಪಾತ್ರೆಗಳನ್ನು ತೊಳೆಯುತ್ತ ಕುಳಿತಿದ್ದಳು.
ಅವನನ್ನು ಕಂಡು ಹರ್ಷಿತಳಾಗಿ ‘ಐದು ನಿಮಿಷ ಬಂದ್ಬಿಟ್ಟೆ’ ಅಂದಳು. ಅವನು ಹಿತ್ತಿಲ
ಗಿಡ ಮರಗಳನ್ನು ಹತ್ತಿರ-ಹತ್ತಿರದಿಂದ ನೋಡುತ್ತ ನಿಂತ.
ಆ ಹಿತ್ತಿಲು ಒಂದು ಸಸ್ಯೋದ್ಯಾನವೇ ಆಗಿತ್ತು. ಮಾಳಗೆಗೇರುತ್ತಿರುವ ಮಲ್ಲಿಗೆಯ
ಹಂಬು, ಕಣ್ಣಿಗೆ ಬಣ್ಣ ತೀಡುವ ಕನಕಾಂಬರ-ಡೇರೆ ಹೂಗಳ ಗಿಡಗಳು, ಕುಂಡಗಳಲ್ಲಿ
ಚಿಗುರುತ್ತಿರುವ ಗುಲಾಬಿ ಕಡ್ಡಿಗಳು, ಜಿಗಿ ಸುರಿವ ಹಸಿರು ಮೆಣಸಿನ ಕಾಯಿಯ ಗಿಡಗಳು,
ಚಪ್ಪರದಿಂದ ಬೂದು ಹಾವುಗಳಂತೆ ಇಳಿಯುವ ಪಡವಲಕಾಯಿ, ಇವೆಲ್ಲಕ್ಕೂ ಚಾಮರ
ಹಿಡಿದಂತಿರುವ ಪರಂಗಿ ಮರಗಳು ! ನಿಜಕ್ಕೂ ಮನೆಯ ಹಿಂದಲ ಹಿತ್ತಿಲು ಹೀಗಿರಬೇಕೆಂದು
ಹಸಿರು ಸಿರಿಯಲ್ಲಿ ಮೈ ಮರೆತ.
‘ಕ್ಷಮಿಸಿ, ನಿಮ್ಮನ್ನು ಕಾಯಿಸಿಬಿಟ್ಟೆ’ – ಒದ್ದೆಯ ಕೈಗಳನ್ನು ಬಟ್ಟೆಯಿಂದ ಒರೆಸಿಕೊಳ್ಳುತ್ತ
ಶ್ರೀದೇವಿ ಅವನ ಹತ್ತಿರ ಬಂದಳು.
‘ಅದಕ್ಕೇಕೆ ಕ್ಷಮೆ? ಅಮ್ಮ ನಡುಮನೆಯಲ್ಲಿ ಮಾತಾಡ್ತಾ ಕೂತಿದ್ದಾರೆ, ಕಳ್ಳನಂತೆ
ನಾನಿಲ್ಲಿಗೆ ಬಂದು ಬಿಟ್ಟೆ’. ಸಂಕೋಚ ಪಡುತ್ತಲೇ ಅವನೂ ಹೇಳಿದ. ಒಳಗೆ ಮಾತ್ರ
‘ಇವಳೊಂದಿಗೆ ಮಾತಾಡಲು ಸರಿಯಾದ ಏಕಾಂತ ಸಮಯವಿದು’ ಎಂದು ಹಿಗ್ಗಿದ.
‘ಬನ್ನಿ ನಾವೂ ಅಲ್ಲೇ ಹೋಗೋಣ, ಇಲ್ಲಾಂದ್ರೆ ನನ್ನ ದೊಡ್ಡಮ್ಮ ನಮ್ಮಿಬ್ಬರ
ಮೇಲೆ ಇಲ್ಲದ ಕಥೆ ಕಟ್ಟಿ ಊರೆಲ್ಲ ಪ್ರಚಾರ ಮಾಡ್ತಾಳೆ’
– ಅವಳ ಮಾತಿನಲ್ಲಿ ವಿಹ್ವಲತೆಯಿತ್ತು.
‘ನಾಳೆ ಬೆಳಗ್ಗೆ ನಾನು ಊರಿಗೆ ಹೊರಡ್ತೀನಿ, ಅದಕ್ಮುಂಚೆ ನಿಮ್ಮನ್ನೊಂದು ಮಾತು
ಕೇಳ್ಬೇಕೂಂತ …’-ಕೈ ಹೊಸೆದುಕೊಂಡ ಅವನು.
ಸಂಕೋಚ, ಮುಜುಗರ, ಭಯ-ಎಲ್ಲವೂ ಮಡುಗಟ್ಟಿದಂತಿದ್ದ ಮುಖದಿಂದಲೇ
ಅವನನ್ನು ‘ನಿಮ್ಮ ದಮ್ಮಯ್ಯ, ಬನ್ನಿ ಆ ಕಡೆ’ ಅಂತ ಹಿತ್ತಿಲ ಮೂಲೆಗೆ ಕರೆದೊಯ್ದಳು.
ಅಲ್ಲಿ ಆಡುವ ಮಾತುಗಳು ನಡುಮನೆಗೆ ಖಂಡಿತ ಕೇಳಿಸುವುದಿಲ್ಲ ಎಂಬ ಅಂಶ ಅವನಿಗೂ
ತಿಳಿಯಿತು.
ಅವನಿಗೆ ‘ಸೀಮಿತ ಸಮಯ’ದ ಪ್ರಜ್ಞೆಯಾಗಿ ಥಟ್ಟನೆ ಅವಳ ಬಲಗೈಯನ್ನು
ಹಿಡಿದುಕೊಂಡು ‘ನಾನು ನಿಮ್ಮನ್ನು ಪ್ರೀತಿಸುತ್ತೇನೆ.’ ಎಂದ. ಧ್ವನಿಯಲ್ಲಿ ದೃಢತೆಯಿರಲಿಲ್ಲ.
‘ಹಾಗಂತ ನನ್ನ ಕಣ್ಣುಗಳನ್ನೇ ನೋಡುತ್ತ ಇನ್ನೊಂದು ಸಾರಿ ಹೇಳಿ’ ಎಂದು ಅವನನ್ನು
ಒತ್ತರಿಸಿ ನಿಂತಳು. ಕಣ್ಣು ಕಣ್ಣು ಸೇರಿತು. ಇಬ್ಬರ ಹೃದಯಗಳು ಹಗುರಾದವು. ಅವನು
ಒಮ್ಮೆಲೇ ಭಾವುಕನಾದ; ಅವನ ಬೆರಳಿನುಂಗುರ ನಿಧಾನವಾಗಿ ಜಾರಿ ಅವಳ ಬಲಗೈ
ಬೆರಳು ಸೇರಿತು.
‘ಇದು ನಿಶ್ಚಿತಾರ್ಥದ್ದೋ, ಮದುವೆಯದೋ?’ ನಿನ್ನೆ ಅವಳೇ ಕೇಳಿದ್ದ ಪ್ರಶ್ನೆ
ಅವನನ್ನು ಕೆಣಕಿತು. ಮನಸ್ಸು ಕೇಕೆ ಹಾಕಿತು.
ಅಷ್ಟರಲ್ಲಿ ಸುಭದ್ರಮ್ಮ ನಡುಮನೆಯಿಂದಲೇ ‘ಅನಿರುದ್ಧ, ಅದೆಲ್ಲಿ ಹೋದೆ, ಬಾರೋ
ಇಲ್ಲಿ’ ಎಂದು ಕೂಗು ಹಾಕಿದರು. ಅದಕ್ಕೆ ಇಬ್ಬರೂ ಗಲಿಬಿಲಿಗೊಂಡರು.
ಆಕಾಶ ಬುಟ್ಟಿ ಮತ್ತು ಏಣಿ / 138 ಆಕಾಶ ಬುಟ್ಟಿ ಮತ್ತು ಏಣಿ / 139
‘ನಾಳೆ ಬೆಳಗ್ಗೆ ನಾನು ಹೊರಡ್ತಾಯಿದ್ದೀನಿ’ ಎಂದು ಅವನು ಅವಳ ಉಂಗುರದ
ಬೆರಳನ್ನು ಒತ್ತಿ ಹಿಡಿದು ಹೇಳಿದಾಗ, ಅವಳು ಕಣ್ಣಿನಿಂದಲೇ ಅಪ್ಪಣೆ ನೀಡಿದಳು. ಅವನು
ನಡುಮನೆಗೆ ಧಾವಿಸಿದಾಗ ಎದೆ ಬಡಿತವೇಕೋ ಹೆಚ್ಚಿದಂತೆ ಆಗಿತ್ತು. ಆಗ ಅವನ ಅಮ್ಮ
ರಾಮದಾಸಪ್ಪನಿಗೆ ಹೇಳುತ್ತಿದ್ದಳು-
‘ಅವಳು ನಿನ್ನ ಸ್ವಂತ ಮಕ್ಕಳಿಗಿಂತ ಚಿಕ್ಕವಳಾದ್ರೇನಂತೆ? ಎಷ್ಟಾದರೂ ನಿನ್ನ
ತಮ್ಮನ ಮಗಳೇ ಅಲ್ವೇ? ಆತನಿಲ್ಲದಿರುವಾಗ ಅಪ್ಪನಾಗಿ ಮುಂದೆ ನಿಂತು ಅವಳ ಮದುವೆ
ಮಾಡಿ ಕಳಿಸಬೇಕಾದ್ದು ನಿನ್ನ ಧರ್ಮ’
ಅಮ್ಮ ಹೇಳುತ್ತಿರುವುದು ಶ್ರೀದೇವಿಯ ವಿಚಾರವನ್ನೇ ಕುರಿತದ್ದೆಂದು ಅನಿರುದ್ಧನಿಗೆ
ತತ್ಕ್ಷಣ ತಿಳಿಯಿತು.
ರಾಮದಾಸಪ್ಪ ಗಂಭೀರವಾಗಿ ‘ಅವಳ ಮದುವೆಗೇಂತ ನನ್ನ ತಮ್ಮ ಒಂದಿಷ್ಟು
ಇನ್ಷೂರೆನ್ಸ್ ಮಾಡಿದ್ದಾನೆ. ಅದರ ಪಾಲಿಸಿ ಹಣವನ್ನೂ ನಾನೇ ಕಟ್ತಾಯಿದ್ದೀನಿ.
ಯಾರಾದರೂ ಉದಾರ ಮನಸ್ಸಿನ ಹುಡುಗ ಮುಂದೆ ಬಂದ್ರೆ ಒಂದು ದಿನದ ಸರಳ ಮದ್ವೆ
ಮಾಡಿಬಿಡೋದಕ್ಕೆ ನಾನೂ ಸಿದ್ಧ’ ಎಂದ.
ಸದ್ಯ, ಬೆರಳನ್ನು ಸೇರಿದ ಉಂಗುರ ಮನೆಯಲ್ಲೆಲ್ಲಿ ಬಿರುಗಾಳಿ, ಸಿಡಿಲು, ಗುಡುಗು-
ತರಿಸುತ್ತದೋ- ಅಂತ ತಲ್ಲಣಿಸಿದ ಶ್ರೀದೇವಿ ತನ್ನ ಪೆಟ್ಟಿಗೆಯಲ್ಲಿ ಭದ್ರಗೊಳಿಸಿದಳು. ಏಕಾಂತದಲ್ಲಿ
ಮಾತ್ರ ಧರಿಸಿ ಸಂಭ್ರಮ ಪಡುವಳು.
* * * * *
ಸುಮಾರು ಇಪ್ಪತ್ತಾರು ವರ್ಷಗಳ ಹಿಂದೆ ಬರೆಯಲಾದ ಕಥೆ ಇದೆಂದು ಸಾಹಿತಿ
ಅನಂತರಾಯರು ತಿಳಿಸಿದಾಗ, ಅದರ ಮುಂದಿನ ಭಾಗವನ್ನು ತಿಳಿಯುವ ಕುತೂಹಲ-
ಅವರ ಗೆಳೆಯರಿಗೆ. ಅದು ಸುಖಾಂತವಾಗಿರಲೆಂಬ ಆಶಯ ಕೆಲವರಿಗೆ. ಹುಡುಗ
ಹುಡುಗಿಯ ಬೆರಳಿಗೆ ಉಂಗುರ ತೊಡಿಸಿದ್ದು ಗಾಂಧರ್ವ ವಿವಾಹದ ಸಂಕೇತ, ಅದು
ಊರ್ಜಿತವಾಗಿ ಬದುಕು ಹಸನಾಗಬೇಕೆಂಬುದು ಅವರ ವಾದ. ಅನಂತರಾಯರು ನಗುತ್ತ
ಮುಂದಿನದನ್ನು ಹೇಳತೊಡಗಿದರು.
‘ನಿಜ ಹೇಳಬೇಕೂಂದ್ರೆ ಅನಿರುದ್ಧ ಮನೆಯಲ್ಲಿ ತೀವ್ರವಾದ ಪ್ರತಿರೋಧ
ಎದುರಿಸಬೇಕಾಯ್ತು. ಅವನಾದರೊ ಭಾಗ್ಯಳನ್ನು ಮನಸ್ಸಿಗೇ ತಂದುಕೊಂಡಿರಲಿಲ್ಲ. ಆ
ಕಡೆ ಉಂಗುರದ ವಿಚಾರ ಭಾಗ್ಯಳಿಗೆ ತಿಳಿದು ಶ್ರೀದೇವಿಯನ್ನು ಕೆಟ್ಟ ಕೆಟ್ಟ ಮಾತುಗಳಿಂದ
ಬಯ್ದಳು. ಅಷ್ಟೇ ಅಲ್ಲ, ತಾನೊಬ್ಬ ಭಿಕ್ಷುಕನನ್ನು ಮದುವೆಯಾಗುತ್ತೇನೆಯೇ ವಿನಾ
ಅನಿರುದ್ಧನನ್ನಲ್ಲ ಎಂದು ಅಪ್ಪ-ಅಮ್ಮನಿಗೆ ಖಡಾ ಖಂಡಿತವಾಗಿ ಹೇಳಿಬಿಟ್ಟಳು. ಈ ಬಗ್ಗೆ
ತುಂಬಾ ಮರುಗಿದವರು ಸುಭದ್ರಮ್ಮ’. ಅಲ್ಲಿಗೇ ಹೇಳುವುದನ್ನು ನಿಲ್ಲಿಸಿದರು.
‘ಮುಂದೇನಾಯಿತು? ಭಗ್ನ ಪ್ರೇಮಿಗಳು ಆತ್ಮಹತ್ಯೆಯನ್ನೇನಾದರೂ
ಮಾಡಿಕೊಂಡರೋ ಹೇಗೆ?
‘ಹಾಗೇನೂ ಆಗಲಿಲ್ಲ ಸದ್ಯ. ಅನಿರುದ್ಧನಿಗೆ ಮೂರನೆಯ ಕಡೆಯ ಸಂಬಂಧವೊಂದು
ಒದಗಿ ಬಂತು. ಈಗ ಅವನ ಮಕ್ಕಳೂ ದೊಡ್ಡವರಾಗಿದ್ದಾರೆ. ಚೆನ್ನಾಗಿ ಓದಿ ಒಳ್ಳೊಳ್ಳೆಯ
ಕೆಲಸ ಹಿಡಿದಿದ್ದಾರೆ.’
‘ರಾಯರೇ ಇದು ನಿಮ್ಮ ಹತ್ತಿರದವರಲ್ಲೇ ನಡೆದ ಕಥೆಯಿರಬೇಕು. ಅಂದ
ಮೇಲೆ ಆ ಶ್ರೀದೇವಿಯ ಗತಿಯೇನಾಯಿತು?’
‘ನಾನು ಬಾಲ್ಯದಿಂದಲೂ ಕಂಡ ಅನಿರುದ್ಧನ ಕಥೆಯಂತೂ ಚೆನ್ನಾಗಿ ಗೊತ್ತು.
ಶ್ರೀದೇವಿಯದು ಅಷ್ಟಾಗಿ ತಿಳಿಯದು. ಬಹಳ ಹಿಂದಿನ ಸುದ್ದಿಯಂತೆ ಆ ಹುಡುಗಿಯಂತೂ
ಆತ್ಮಹತ್ಯೆಯ ಪ್ರಯತ್ನದಲ್ಲಿದ್ದಾಗ, ಯಾರೋ ಒಬ್ಬ ಮಾರ್ವಾಡಿ ಹುಡುಗ ಕಾಪಾಡಿದನಂತೆ.
ಅವನೊಂದಿಗೆ ಓಡಿಹೋದಳಂತೆ !’
‘ಛೆ, ಅನ್ಯಾಯ ಹೀಗಾಗಬಾರದಾಗಿತ್ತು’ ಎಂದು ಲೊಚಗುಟ್ಟಿತು ಗೆಳೆಯರ ಬಳಗ.
‘ವ್ರತ ಕೆಟ್ಟರೂ ಸುಖ ಇರಬೇಕು-ಅನ್ನೋ ಹಾಗೆ ಅನಿರುದ್ಧ ಮಾವನ ಮಗಳನ್ನೇ ಮದುವೆಯಾಗಿ
ದೊಡ್ಡ ಆಸ್ತಿಗೆ ವಾರಸುದಾರನಾಗಬಹುದಾಗಿತ್ತು. ಅಪ್ಪ-ಅಮ್ಮನೊಡನೆ ತುಂಬಾ
ವಿಧೇಯನಾಗಿದ್ದ ಅವನು ಅವರ ತೃಪ್ತಿಗಾದರೂ ಆ ಹುಡುಗಿಯನ್ನು
ಮದುವೆಯಾಗಬಹುದಿತ್ತು’- ಮತ್ತೆ ಸುಖದ ಆಶಯ !.
ತವರೂರಿನಿಂದ ಹಿಂದಿರುಗಿದ ಸುಭದ್ರಮ್ಮ ಅವನಿಗೆ ಭಾಗ್ಯಳಲ್ಲಿ ಒಲವು ಮೂಡಿದೆಯೇ
ಎಂಬ ಸೂಕ್ಷ್ಮವನ್ನು ಹಲವು ಪರೋಕ್ಷ ವಿಧಾನಗಳಿಂದ ಪರೀಕ್ಷಿಸಿದರು. ಅವನು ಯಾವುದಕ್ಕೂ
ನಿಜವನ್ನು ಬಿಟ್ಟುಕೊಡಲಿಲ್ಲ. ಅವನಿಗೂ ಸ್ವಲ್ಪ ಸಮಯ ಕೊಡು; ಈಗಲೇ ಮದುವೆಯಾಗಲು
ಅವನಿಗಿಷ್ಟ ಇಲ್ಲದಿರಬಹುದು-ಎಂದು ಗಂಡ ಹೇಳಿದನಂತರ ವಿಷಯವನ್ನು ಮತ್ತೆ ಕೆದಕಲಿಲ್ಲ.
ಮುಂದೆ ಶೇಷಪ್ಪನೇ ಭಾವನಿಗೊಂದು ಕಾಗದ ಬರೆದು ತನ್ನ ಮಗಳೇ ಈ ಮದುವೆಗೆ
ಒಪ್ಪುತ್ತಿಲ್ಲವೆಂದು ತಿಳಿಸಿದ. ಸುಭದ್ರಮ್ಮ ‘ಮತ್ತೆ ಆ ಜಾನಕಿ ಅದೇನು ಕಿತಾಪತಿ ತೆಗೆದು
ಮಗಳ ಮನಸ್ಸನ್ನು ತಮ್ಮನ ಕಡೆ ತಿರುಗಿಸಿಕೊಂಡಳೋ’ ಅಂತ ನಾದಿನಿಯನ್ನು ಶಪಿಸಿದರು.
ಆ ವೇಳೆಗೆ ಶ್ರೀದೇವಿ ಮನೆಯಿಂದ ಓಡಿಹೋದ ಸುದ್ದಿಯೂ ಬಂದಿತ್ತು.
ಒಂದು ದಿನ ಅವನ ತಾಯಿ ‘ಯಾಕೋ ಅನಿರುದ್ಧ ಆ ಊರಿನಿಂದ ಬಂದ
ಮೇಲೆ ನಿನ್ನ ಬೆರಳಿನಲ್ಲಿ ಉಂಗುರವೇ ಕಾಣಿಸುತ್ತಿಲ್ಲ? ‘ಎಂದು ಕೇಳಿದಾಗ, ಅವನು ‘ತೋಟದ
ಕಾಲುವೆ ನೀರಿನಲ್ಲಿ ಮುಖ ತೊಳೆಯುತ್ತಿದ್ದಾಗ ಜಾರಿ ಎಲ್ಲೋ ಕಳೆದು ಹೋಯಿತು’ ಅಂತ
ತೇಲಿಸಿಬಿಟ್ಟ. ‘ಅಯ್ಯೋ ಗ್ರಹಚಾರವೇ ಎಂಥಾ ಚೆನ್ನಾದ ಉಂಗುರ ಅದು’ ಎಂಬುದಾಗಿ
ಆಕೆ ಪೇಚಾಡಿಕೊಂಡರು. ಅಪ್ಪ ಮಾತ್ರ ‘ನಿನಗಿನ್ನೂ ಸರಿಯಾಗಿ ಜವಾಬ್ದಾರಿ ಬಂದಿಲ್ಲ
ಕಣೋ’ ಎಂದು ಸೂಕ್ಷ್ಮವಾಗಿ ಬಯ್ದು ಸುಮ್ಮನಾದರು …’
‘ಹಾಗಾದರೆ ಇದೊಂದು ದುಃಖಾಂತ ಕಥೆಯೇ, ದುಷ್ಯಂತನೂ ಉಂಗುರ
ಕಳೆದುಕೊಂಡ ಶಕುಂತಳೆಯನ್ನು ಮರೆತ. ಆದರೂ ಕೊನೆಗೆ ಒಂದಾದರು.’
‘ಸುಖಾಂತವೋ, ದುಃಖಾಂತವೋ, ಮದುವೆಗಳು ಸ್ವರ್ಗದಲ್ಲಿಯೇ ನಡೆಯುವುದೆಂದು
ಆಕಾಶ ಬುಟ್ಟಿ ಮತ್ತು ಏಣಿ / 140 ಆಕಾಶ ಬುಟ್ಟಿ ಮತ್ತು ಏಣಿ / 141
ಹೇಳುವುದಿಲ್ಲವೆ? ಕಾಲಧರ್ಮದಂತೆ ಎಲ್ಲ ದುಃಖಗಳೂ ನಿಧಾನವಾಗಿ ದೂರವಾಗುತ್ತವೆ.’
‘ನಿಜ, ನಿಜ’ ಎಂದರು ಎಲ್ಲರೂ.
ರಾಯರು ಮತ್ತೆ ಗಂಭೀರವಾಗಿ ‘ಈಗ ನನ್ನ ಬದುಕಿನಲ್ಲೂ ಘಟಿಸಿದ ಉಂಗುರವನ್ನು
ಕುರಿತಾದ – ಒಂದು ಸಂಗತಿಯನ್ನು ಹೇಳುತ್ತೇನೆ ಕೇಳಿ’ ಎಂದರು.
‘ಹೇಳಿ ಹೇಳಿ’-ಗೆಳೆಯರು ಅವರ ಉತ್ಸಾಹಕ್ಕೆ ಇಂಬುಗೊಟ್ಟರು.
‘ಇದು ತೀರ ಇತ್ತೀಚಿನ ಸಂಗತಿ, ನಾನು ರಿಟೈರಾಗೋಕೆ ಐದು ವರ್ಷದ ಹಿಂದೆ
– ನನ್ನ ಮಗಳ ಮದುವೆ ಮಾಡಿದೆನಲ್ಲ ಆಗ ನಡೆದಿದ್ದು. ನನ್ನ ಮಗಳಿಗೆ ಒಳ್ಳೆಯ
ಕಂಪ್ಯೂಟರ್ ಸೈನ್ಸ್ ಡಿಗ್ರಿ, ತಿಂಗಳಿಗೆ ನಲವತ್ತು ಸಾವಿರ ಸಂಬಳದ ದೊಡ್ಡ ಕೆಲಸವಿದ್ರೂನೂ
ಮದುವೆ ವಿಷಯದಲ್ಲಿ ತಾನುಂಟೋ-ಮೂರು ಲೋಕವುಂಟೋ ಅಂತ ನಡ್ಕೊಳ್ಲಿಲ್ಲ.
ನಾನು-ನನ್ನಾಕೆ ಮೆಚ್ಚಿದ ಹುಡುಗನನ್ನೇ ಮದುವೆಯಾದಳು.
‘… ಮದುವೆಯ ನಿಶ್ಚಿತಾರ್ಥಕ್ಕೆ ಒಂದು ವಾರವಿತ್ತು. ನನ್ನ ಅಳಿಯನಿಗೊಂದು
ಉಂಗುರ ಕೊಡಿಸಬೇಕಲ್ಲ. ಹಾಗೆಯೇ ಮಗಳಿಗೆ ಒಂದು ನೆಕ್ಲೇಸು ಮಾಡಿಸ್ಬೇಕಿತ್ತು. ಚಿನಿವಾರ
ಪೇಟೆಯ ದೊಡ್ಡ ದೊಡ್ಡ ಅಂಗಡಿಗಳಲ್ಲಿ ಉಂಗುರದ ಆಯ್ಕೆ ನಡೆಯಿತು. ನಾಲ್ಕೈದು
ಅಂಗಡಿಗಳನ್ನು ಸುತ್ತಿದರೂ ಅಳಿಯ ಒಪ್ಪುವ ಉಂಗುರ ಸಿಗಲಿಲ್ಲ. ಕಡೆಗೆ ನನ್ನ ಸ್ನೇಹಿತರೊಬ್ಬರು
ಆಭರಣದ ಚೀಟಿ ಹಾಕುತ್ತಿದ್ದ ಅಂಗಡಿ ನೆನಪಿಗೆ ಬಂತು. ಆಗ ಮಧ್ಯಾಹ್ನ ಒಂದು
ಗಂಟೆಯ ಸಮಯ.
‘ಅಂಗಡಿಯ ಮಾಲಿಕ ಊರಲಿಲ್ಲದ್ದರಿಂದ ಆತನ ಹೆಂಡತಿಯೇ ಗಲ್ಲಾದಲ್ಲಿ
ಕೂತಿದ್ದಳು. ನೋಡಲು ದುಂಡಾಗಿದ್ದರೂ ಲಕ್ಷಣವಂತೆ-ಆ ಹೆಂಗಸು. ನನ್ನ ವಿಸಿಟಿಂಗ್
ಕಾರ್ಡನ್ನು ಆಕೆಗೆ ನೀಡಿ ನಮ್ಮ ಅಗತ್ಯಗಳನ್ನು ತಿಳಿಸಿದೆ. ಆಕೆ ಹುಡುಗನೊಬ್ಬನನ್ನು ನಮ್ಮ
ಕೆಲಸಕ್ಕೆ ಆಯೋಜಿಸಿದಳು. ಹೊರಗಿನಿಂದ ಚಿಕ್ಕದರಂತೆ ಕಂಡರೂ ಒಳಗೆ ಹೋದಂತೆ
ರೈಲು ಬೋಗಿಯಂತೆ ಉದ್ದಕ್ಕೆ ತೆರೆದುಕೊಳ್ಳುವ ಅಂಗಡಿ ಅದು. ವಿವಿಧ ನಮೂನೆಯ
ವಿವಿಧ ಅಳತೆ-ತೂಕದ ಆಭರಣಗಳು ತೋರು ಕಪಾಟಿನಲ್ಲಿ ಹೊಳೆಯುತ್ತಿದ್ದವು.
‘ಹುಡುಗ ಒಂದಿಷ್ಟೂ ಮುಖ ಗಂಟಿಕ್ಕದೆ ನಮ್ಮಲ್ಲಿನ ಒಬ್ಬೊಬ್ಬರ ಪ್ರಶ್ನೆಗೂ ಉತ್ತರಿಸುತ್ತ,
ನಮ್ಮ ಅಭಿರುಚಿಗೆ ಸರಿಕಾಣುವ ಎಲ್ಲ ನಮೂನೆಗಳನ್ನೂ ತೆಗೆದು ತೋರಿಸಿದ. ‘ಇದು
ಆಷಾಢವಾದ್ದರಿಂದ ರಷ್ ಕಮ್ಮಿ. ಇನ್ನೊಂದು ವಾರ ಬಿಟ್ಟು ಬಂದರೆ ನಿಮಗಿಲ್ಲಿ ನಿಲ್ಲಲೂ
ಜಾಗ ಸಿಗಲ್ಲ’ ಅಂತ ಅಂಗಡಿಯ ಜನಪ್ರಿಯತೆಯ ಎಳೆ ಬಿಚ್ಚಿದ. ‘ಈ ತಿಂಗಳಲ್ಲಿ
ಇಪ್ಪತ್ತೈದು ಗ್ರಾಮಿಗಿಂತ ಹೆಚ್ಚಿನ ಚಿನ್ನ ಕೊಂಡವರಿಗೆ ಒಂದು ಸರ್ಪ್ರೈಸ್ ಗಿಫ್ಟ್ ಉಂಟು’
ಎಂದೂ ಹೆಚ್ಚಿನ ಆಸಕ್ತಿ ಮೂಡಿಸಿದ. ‘ಸರ್, ನೀವು ಬರೆದಿರುವ ಒಂದೆರಡು ಪುಸ್ತಕಗಳನ್ನೂ
ಓದಿದ್ದೀನಿ’ ಎಂದು ನನ್ನ ಅಭಿಮಾನಕ್ಕೆ ಪಾತ್ರನಾದ. ಇಷ್ಟೆಲ್ಲ ಆಕರ್ಷಣೆ ಹುಟ್ಟಿದ ಮೇಲೆ
ಕೊಳ್ಳುವುದೇನಿದ್ದರೂ ಇಲ್ಲಿಯೇ-ಎಂದು ತೀರ್ಮಾನಿಸಿದೆ. ಮೂವತ್ತೆರಡು ಗ್ರಾಮ್ ತೂಕದ
ನೆಕ್ಲೇಸು, ಹತ್ತು ಗ್ರಾಮು ತೂಕದ ಉಂಗುರ ಮಗಳು ಮತ್ತು ಅಳಿಯನ ಅಭಿರುಚಿಗೆ
ತಕ್ಕಂತೆಯೇ ಆಯ್ಕೆಯಾಯಿತು.
‘ನಮ್ಮ ಚಟುವಟಿಕೆಯನ್ನೆಲ್ಲ ಗಲ್ಲಾದಲ್ಲಿದ್ದ ‘ಮಾಲಿಕಳು’ ನೋಡುತ್ತಲೇ ಇದ್ದಳು.
ಕೊಂಡ ಆಭರಣಗಳನ್ನು ಅವುಗಳಳತೆಯ ಪೆಟ್ಟಿಗೆಗಳಲ್ಲಿಟ್ಟು, ಅವುಗಳನ್ನು ಪುಟ್ಟ
ಚೀಲದಲ್ಲಿರಿಸಿಕೊಟ್ಟ ಹುಡುಗ. ಬಿಲ್ನ ಹಣಪಾವತಿಸುವಾಗ, ಆ ಹೆಂಗಸು ನನ್ನನ್ನು
ತುಂಬಾ ಆಳವಾಗಿ ದಿಟ್ಟಿಸಿದಳು. ನಾನೂ ಕೂಡಾ ಸಂಕೋಚವಿಲ್ಲದೆ ನೋಡುತ್ತ, ಎಲ್ಲೋ
ನೋಡಿದ ಹಾಗಿದೆಯಲ್ಲಾ ಎಂದು ನೆನಪು ಮಾಡಿಕೊಳ್ಳತೊಡಗಿದೆ. ಊಹುಂ, ನೆನಪಿಗೆ
ಬರಲೇ ಇಲ್ಲ.. ಹಾಂ, ಒಂದೈದು ನಿಮಿಷ ಇರಿ’ ಎಂದು ಅಂಗಡಿಯ ಮೇಲೆಯೇ ಇದ್ದ
ಮನೆಗೆ ಹೋದಳು. ಬರುವಾಗ ಒಂದು ಪ್ಯಾಕೆಟ್ ಹಿಡಿದು ತಂದಳು. ಅದನ್ನು ನನಗೆ
ಕೊಡುವಾಗ ‘ಪ್ರತಿ ಇಪ್ಪತ್ತೈದು ಗ್ರಾಮ್ ಚಿನ್ನದ ಖರೀದಿಗೆ ನಾವು ಕೊಡುವ ಫ್ರೀ ಗಿಫ್ಟ್.
ಇದನ್ನು ಮನೆಗೆ ಹೋದ ಮೇಲೆ ತೆಗೆಯಿರಿ’ ಎಂದಳು.
‘ಮನೆಗೆ ಬಂದ ಮೇಲೆ ಆ ಉಡುಗೊರೆಯ ಕುತೂಹಲ ಹೆಚ್ಚಾಗಿತ್ತು. ಅದನ್ನೊಡೆದು
ನೋಡಿದಾಗ ಎಂಟು ಗ್ರಾಂ ತೂಕದ ಚಿನ್ನದುಂಗುರ. ಅದರ ಮುಖದಲ್ಲಿ ಗುಲಾಬಿಯ
ವಿನ್ಯಾಸ. ಅದರ ನಡುವೆ ನನ್ನ ಹೆಸರಿನ ಮೊದಲಕ್ಷರ – ಅ !’
ಇಷ್ಟು ಹೇಳಿದ ಅನಂತರಾಯರು ಸಂಗತಿಯ ಹಿಂದೆಯೇ ಒಂದು ಸುದೀರ್ಘ
ನಿಟ್ಟುಸಿರು ಬಿಟ್ಟರು. ಗೆಳೆಯರು ಮುಖ ಅರಳಿಸಿ ‘ಅಂತೂ ಶ್ರೀದೇವಿಯ ಕೈಗೆ ಹೋಗಿದ್ದ
ಉಂಗುರ ನಿಮ್ಮ ಅಳಿಯನ ಕೈ ಸೇರಿತು. ಹಾಗಿದ್ದ ಮೇಲೆ ಹಿಂದೆ ಯಾವಾಗಲೋ
ಶ್ರೀದೇವಿಯೋ, ಆಕೆಯ ಗಂಡನೋ ಉಂಗುರವನ್ನು ಅದೇ ಅಂಗಡಿಯ ಮಾಲಿಕನಿಗೆ
ಮಾರಿರಬಹುದು’ ಎಂದು ಊಹಾಪೋಹ ಮಾಡಿದರು.
‘ಛೆ ಛೆ, ಹಾಗಾಗಿರಲು ಸಾಧ್ಯವೇ ಇಲ್ಲ’ ಥಟ್ಟನೆ ನುಡಿದರು ರಾಯರು.
‘ಅಷ್ಟು ಖಚಿತವಾಗಿ ನೀವು ಹೇಗೆ ಹೇಳುತ್ತೀರಿ?’
ಅದಕ್ಕೆ ರಾಯರು ಕೂಡಲೇ ಉತ್ತರಿಸಲು ತಡಕಾಡಿದರು. ಅನಂತರ ‘ನನಗಂತೂ
ಆಭರಣದಂಗಡಿಯ ಗಲ್ಲಾದ ಮೇಲಿದ್ದಾಕೆ ಶ್ರೀದೇವಿ ಎಂಬುದರಲ್ಲಿ ಯಾವ ಅನುಮಾನವೂ
ಉಳಿಯಲಿಲ್ಲ.’ ಎಂದರು.
‘ಹಾಗಿದ್ದಲ್ಲಿ ನೀವು ಎಂದೂ ನೋಡದಿದ್ದ ಶ್ರೀದೇವಿಯ ಗುರ್ತು ಹೇಗೆ ಹತ್ತಿತು?
ಆಕೆ ಅಲ್ಲಿರುವ ಸಂಗತಿಯನ್ನು ಅನಿರುದ್ಧನೇ ನಿಮಗೆ ತಿಳಿಸಿರಬಹುದು ಅಲ್ಲವೆ?’-ಎಂಬುದು
ಗೆಳೆಯರ ಅನುಮಾನ.
‘ಹೌದು ತಿಳಿಸಿದ, ನನ್ನಲ್ಲಿ ಕುಳಿತಿರುವ ಅನಿರುದ್ಧನೇ ತಿಳಿಸಿದ’
‘ಅಂದರೆ?’
‘ಒಳಗಿನವನೂ, ಹೊರಗಿನವನೂ ಎಲ್ಲವೂ ಆಗಿರುವ, ಉಂಗುರದ ಕಥೆಯ
ನಾಯಕ ಬೇರಾರೂ ಅಲ್ಲ, ಅದು ನಾನೇ’
-ಎಲ್ಲರೂ ಬೆರಗಾದರು.
Top of Form
COMPLETE LESSON
Bottom of Form

